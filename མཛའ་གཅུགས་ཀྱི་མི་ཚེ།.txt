རྨར་༽དཅུཌ་ཟིཕི་ཆ༽
རྡོ་བདོའི་ཐནསངཚག་རྡོ་རྗེས་བཅོས་
bzc བོད་ལྗོངས་མི་དམངས་དཔེ་སྐྲུན་ཁང་།
XZCBསྒྲུང་དེབ་འདིའི་རྩོམ་པ་པོ་བོད་ལྗོངས་
སློབ་གྲྭ་ཆེན་མོའི་དགེ་རྒན་ཆེན་མོ་བ་རྡོ་དགོན་
གསང་བདག་རྡོ་རྗེ་མཆོག
/
·2041.
2500 3.༄༅། །མཛའ་གཅུགས་ཀྱི་མི་ཚེ།
རྡོ་དགོན་གསང་བདག་རྡོ་རྗེས་བརྩམས།
བོད་ལྗོངས་མི་དམངས་དཔེ་སྐྲུན་ཁང་།图书在版编目(CIP)数据
亲挚人生:藏文/多贡桑达多吉著,拉萨:西
藏人民出版社, 2020.4 (2020.5重印)
(藏族当代优秀文学书系)
ISBN 978-7-223-06442-2
1.①亲... II.①多...III.①长篇小说-中国—当代
一藏语Ⅳ.①1247.5
中国版本图书馆CIP数据核字(2019)第290289号
亲挚人生
作 者多贡桑达多吉
责任编辑刚组
责任校对 尼玛琼达
插图 图 土登强巴
封面设计 罗桑扎西
责任印制
扎西桑珠
出版发行
西藏人民出版社(拉萨市林廓北路20号)
印刷 西藏山水印务技术有限公司
开 本
印 张
787×9601/16
18.625
字 数 132千
版
次 2020年4月第1版
印印书定
次 2020年5月第2次印刷
数
号
定价
2,001-7,000
ISBN978-7-223-06442-2
32.00元
版权所有翻录必究
(如有印装质量问题,请与出版社发行部联系调换)
发行部联系电话(传真):0891-68261157
དཔེ་སྐྲུན་གསལ་བཤད།
བོད་ཀྱི་སྙན་ངག་གི་ལུས་ནི་ཚིགས་སུ་བཅད་པ་དང་། ཚིག་གི་རྒྱུན་ལྷུག་
པ། དེ་གཉིས་སྤེལ་མ་སྟེ་གསུམ་ཡིན་ཅིང༌། གཞོན་ནུ་ཟླ་མེད་ཀྱི་གཏམ་རྒྱུད་
དང་། གཞོན་ནུ་དྲུག་གི་རྟོགས་བརྗོད། བྱ་མགྲིན་སྔོན་ཟླ་བའི་རྟོགས་བརྗོད་ལྟ་
བུ་ནི་བཅད་ལྷུག་སྤེལ་མ་ཡིན་པས་རྩོམ་སྲོལ་ཁྱད་དུ་འཕགས་པ་ཞིག་ཡིན་ཀྱང་
བར་ལམ་དུ་བརྩམས་སྒྲུང་གི་ནང་དུ་ཚིག་གི་རྒྱུན་ལྷུག་པ་ཁོ་ན་ལས་སྤེལ་མའི་
རྩོམ་ཚུལ་དེ་ཤིན་ཏུ་དཀོན་པ་ཞིག་ཏུ་གྱུར་པས་རྩོམ་ཚུལ་དེ་མི་ཉམས་གོང་
འཕེལ་གཏོང་རྒྱུ་ནི་བླ་ན་མེད་པའི་ལས་འགན་ཞིག་ཏུ་མཐོང༌།
བོད་ལྗོངས་སློབ་ཆེའི་དགེ་རྒན་ཆེ་མོ་བ་རྡོ་དགོན་གསང་བདག་རྡོ་རྗེ་
མཆོག་གིས་ལོ་མང་གི་གོང་ནས་བཅད་ལྷུག་སྤེལ་མ་ཞིག་རྩོམ་པ་གནང་བ་
ངེད་ཚོའི་གོ་ཐོས་སུ་གྱུར་པས་དཔེ་དེབ་དེའི་དཔེ་སྐྲུན་ཐད་ཁོང་ལ་དགོངས་
སྐོར་ཞུ་སྐབས། ཁོང་གིས་ལས་ཁྱུར་བྱས་རྗེས་བརྩེ་དུང་གི་བར་ཆད་ཅེས་པའི་
བརྩམས་སྒྲུང་ཞིག་བྲིས་ཏེ་ཕྱེད་ལྷག་ཙམ་བྲིས་ཟིན་པའི་མཚམས་སུ་གློག་ཀླད་
ལ་སྐྱོན་ཤོར་ནས་མེད་པར་གྱུར་ཅིང་། བསྐྱར་དུ་དྲན་ཅི་གསོས་ཀྱིས་འབྲི་བར་
བརྩམས་ཀྱང་ཐོག་མའི་བསམ་གཞིགས་ཀྱི་གཞི་རྩ་རྣམས་ཐོར་ནས་བརྩམ་གཞི་
དེ་རང་བསྐྱར་འབྲི་བྱེད་ཐབས་བྲལ་བ་དང་། གཞི་ནས་གསར་པ་ཞིག་འབྲི་བ་
-1-ལ་ངལ་འཛེམས་ལྟ་བུས་ལོ་ཤས་དེ་མུར་ལུས། ཉེ་ལམ་ལོ་གསུམ་གྱི་གོང་དུ་གློ་
བུར་དུ་དྲན་ཤེས་ཀྱི་མེ་ལོང་གི་ངོས་སུ་རྩོམ་གྱི་ས་བོན་ལྟ་བུའི་འཆར་སྒོ་གསར་
པ་ཞིག་རྙེད་པ་ལ་བརྟེན་ནས་ཡང་བསྐྱར་མཛའ་གཅུགས་ཀྱི་མི་ཚེ་ཞེས་པ་འདི་
རྩོམ་འགོ་བཙུགས་ཏེ་ལས་ཀའི་ཞོར་ཡོད་ཚད་ཆུད་ཟོས་སུ་མ་བཏང་བར་ཉིན་
རེར་ཡིག་ཕྲེང་འགའ་ཙམ་ལས་མ་བྱུང་ཡང་བྲིས་ཏེ་ཆུ་ཐིགས་བསགས་པའི་
རྒྱ་མཚོའི་དཔེ་བཞིན་སྒྲུང་འདི་གྲུབ་ཙམ་བྱུང་སོང༌། འོན་ཏེ་ཕྲན་གྱི་བརྩམས་
ཆོས་འདི་ནི་སྔོན་བྱོན་མཁས་པའི་གསུང་རྩོམ་ལྟ་བུའི་ཁྱད་འཕགས་ཀྱི་ཡོན་
ཏན་ལྡན་པ་ཞིག་མིན་ཀྱང་བོད་རང་གི་རྩོམ་སྲོལ་གྱི་རྒྱུན་བཟང་མ་ཉམས་པ་
དང༌། ཀློག་པ་པོ་རྣམས་ལ་བོད་ཀྱི་ཡུལ་སྲོལ་གོམས་གཤིས་སོགས་ཀྱི་ཐད་ལ་
རྒྱུས་མངའ་ཡོང་བའི་རེ་བ་བཅངས་ཏེ་བརྩམས་པ་ཡིན་ཞེས་གསུངས་བྱུང༌།
བརྩམས་ཆོས་འདིའི་ནང་དུ་རྩོམ་པ་པོས་སྐབས་དེའི་དུས་ཀྱི་དངོས་ཡོད་
ཀྱི་འཚོ་བའི་ནང་དོན་དང༌། འཚོ་བ་དེ་ཚོ་མཚོན་པའི་ཡུལ་ལྗོངས་དང་མི་སྣ།
གཏམ་བརྗོད། བྱ་སྤྱོད། བསམ་བློའི་ཁྱད་ཆོས་སོགས་མཚོན་པར་མཛད་ནས་
གཞོན་རབས་པར་རྒྱུས་མངའ་ཡོང་ཐབས་གནང་འདུག་པས་ད་ལམ་ངེད་དཔེ་
སྐྲུན་ཁང་ནས་བརྩམས་ཆོས་འདི་ཉིད་རྒྱ་ཆེའི་ཀློག་པ་པོའི་སྤྱན་ལམ་དུ་ཕུལ་བ་
ལགས་ན་དཔེ་སྐྲུན་བྱ་བའི་ཐད་མི་འདང་བའི་ཆ་མཆིས་ན་ཀློག་པ་པོས་དགོངས་
འཆར་ལྷུག་སྩོལ་ཡོང་བའི་རེ་བ་སྙིང་དབུས་ནས་བཅངས་བཞིན་ཡོད་དོ། །
བོད་ལྗོངས་མི་དམངས་དཔེ་སྐྲུན་ཁང་ནས།
2020ལོའི་ཟླ་དང་པོར།
-2-རྩོམ་པ་པོའི་ལོ་རྒྱུས་མདོར་བསྡུས།
རྡོ་དགོན་གསང་བདག་རྡོ་རྗེ་༡༩༤༥ལོར་འཁྲུངས། ༡༩༥༡ལོར་ལྷ་ས་ན་
རོང་ཤག་གི་སློབ་གྲྭར་ཕེབས། ༡༩༥༧ལོ་ནས་༡༩༥༩ལོ་བར་དེ་སྔའི་བོད་ས་
གནས་སྲིད་གཞུང་གི་རྩིས་ཁང་དུ་ཞུགས། ༡༩༦༠ལོ་ནས་སྙེ་མོ་ཁུལ་དུ་སློབ་ཆུང་
དགེ་རྒན་མཛད། ༡༩༨༠ལོ་ནས་བོད་ལྗོངས་སློབ་གྲྭ་ཆེ་མོར་ལས་སྒྱུར་བྱུང་སྟེ་
སྙན་ངག་དང་། སུམ་རྟགས། མངོན་བརྗོད། བརྡ་རྙིང༌། རྩོམ་རིག གཞུང་
ཡིག · ཡིག་སྐུར་རྣམ་གཞག རོལ་མོའི་བསྟན་བཅོས། བོད་ཀྱི་ཡུལ་སྲོལ། བོད་
ཀྱི་ཡིག་གཟུགས་བཅས་ཆེད་ལས་མི་འདྲ་བ་ཁག་མང་པོ་ཞིག་སློབ་ཁྲིད་མཛད་
དེ་སློབ་མ་རྣམས་ཀྱི་དགའ་བསུ་དང་དགེ་རྒན་རྣམས་ཀྱི་གདེང་འཇོག་བཟང་
པོ་ཐོབ། ཁོང་གི་སློབ་མ་རྣམས་ཀྱང་རང་རང་གི་ལས་གནས་ཐོག་གཙོ་ཤུགས་
ཀྱི་ནུས་པ་འདོན་བཞིན་ཡོད་པ་མ་ཟད། སློབ་མ་མང་པོ་ཞིག་ལ་མཐོ་རིམ་ཆེད་
ལས་ཀྱི་གོ་མིང་ཡང་ཐོབ་ཡོད་པ་རེད།
སྤྱི་ལོ་༢༠༠༠ལོར་ཁོང་ལ་དགེ་རྒན་ཆེ་མོའི་གོ་མིང་ཐོབ་ཅིང་། བོད་
ལྗོངས་སློབ་གྲྭ་ཆེ་མོའི་རིག་གཞུང་སློབ་གླིང་གི་ཞིབ་འཇུག་སློབ་མའི་སློབ་
དཔོན་དང༌། བོད་ལྗོངས་རིག་རྩལ་ལྷན་ཚོགས་ཀྱི་གདན་ཞུས་ཞིབ་འཇུག་པ།
ཀྲུང་གོ་རྩོམ་པ་པོ་ལྷན་ཚོགས་བོད་ཡན་ལག་ལྷན་ཚོགས་ཀྱི་ཚོགས་མི་བཅས་
-3-ཡིན་ལ། བོད་ལྗོངས་སློབ་གྲྭ་ཆེ་མོའི་རིག་གཞུང་སློབ་གླིང་གི་བོད་སྐད་ཡིག་
རྩོམ་རིག་གི་རྒྱལ་ཁབ་རིམ་པའི་སློབ་གསོའི་རུ་ཁག་གི་སྣེ་ཁྲིད་པ་བཅས་ཀྱི་
ཐུགས་འགན་བཞེས་ཤིང༌། ༢༠༠༦ལོར་རྒྱལ་ཁབ་སློབ་གསོ་པུའུ་ནས་རྒྱལ་
ཡོངས་གྲགས་ཅན་དགེ་རྒན་གྱི་མཚན་གནས་ཐོབ་པ་སོགས་རྒྱལ་ཁབ་དང་
ཞིང་ཆེན་རིམ་པའི་གཟིགས་བཟོས་ཀྱང་མི་ཉུང་བ་ཞིག་ཐོབ་ཡོད། སློབ་ཁྲིད་
ཀྱི་ཞར་ཞོར་དུ་ཞིབ་འཇུག་གི་ལས་ཀ་རྒྱུན་འཁྱོངས་མཛད་དེ་སྙན་ངག་གི་སློབ་
དེབ་ལེགས་བཤད་གཏེར་བུམ་དང༌། བོད་རྒྱ་དབྱིན་གསུམ་ཤན་སྦྱར་གྱི་ཞེ་སའི་
ལག་དེབ་བློ་གསར་དགའ་སྟོན། བོད་ཀྱི་ཡུལ་སྲོལ་རྣམ་བཤད། ཧྥ་རན་སིའི་
སྐད་བརྡ་རིག་པ་མཁས་ཅན་ཉི་ཀུ་ལ་དང་མཉམ་དུ་བརྩམས་པའི་བོད་ཀྱི་སྤྱི་
སྐད་སློབ་དེབ། སྙན་ངག་དང༌། སུམ་རྟགས། རྩོམ་རིག་སོགས་ཀྱི་དཔྱད་རྩོམ་
ཡང་མི་ཉུང་བ་ཞིག་བརྩམས་ཏེ་དུས་དེབ་ཁག་གི་ནང་དུ་འཁོད་ཡོད་པ་ལས་
ཕུལ་བྱུང་དཔྱད་རྩོམ་གྱི་བྱ་དགའ་ཐོབ་པ་ཁག་གཅིག་ཕྱོགས་སྒྲིག་བྱས་ཏེ་རྡོ་
དགོན་གསང་བདག་རྡོ་རྗེའི་དཔྱད་རྩོམ་ཕྱོགས་སྒྲིག་དེབ་གཅིག་དང་། རྩོམ་
རིག་བརྩམས་ཆོས་ཕྱོགས་སྒྲིག་སོགས་དཔེ་དེབ་ཁག་བཅུ་ཙམ་དཔེ་སྐྲུན་བྱས་
ཡོད་པ་དང་ལས་ཁྱུར་མཛད་རྗེས་སློབ་གྲྭ་ཁག་གི་དགེ་རྒན་དང་སྤྱི་ཚོགས་
ཐོག་གི་དོན་གཉེར་བ་རྣམས་ལ་སྙན་ངག་དང་བརྡ་སྤྲོད་ཀྱི་གཞུང་སོགས་སློབ་
ཁྲིད་མཛད་བཞིན་པ་བཅས་བོད་ཀྱི་རིག་གནས་མི་ཉམས་གོང་འཕེལ་དང་
ཉམས་པ་སླར་གསོའི་ཐད་ལེགས་སྐྱེས་ཆེན་པོ་འབུལ་གནང་མཛད་བཞིན་པ་
བཅས་སོ།།
-4-དཀར་ཆག
ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
ལེའུ་གཉིས་པ། ཞིང་པའི་འཚོ་བ།
ལེའུ་གསུམ་པ། རྐུན་ཁག་ཁུར་བ།.
ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
ལེའུ་ལྔ་པ། ལོ་གསར་གྱི་དགའ་སྟོན།.
ལེའུ་དྲུག་པ། བསམ་སྡིངས་སྒྲུབ་མཆོད།
ལེའུ་བདུན་པ། སྟག་ལུང་ཚོང་འདུས།
ལེའུ་བརྒྱད་པ། མི་དྲག་གི་སྲས་དང་འཕྲད་པ།....
ལེའུ་དགུ་པ། གཞན་ཡུལ་ལ་གྱར་བབ། ........
ལེའུ་བཅུ་པ། རང་ཡུལ་དུ་ཕྱིར་ལོག་པ།
ལེའུ་བཅུ་གཅིག་པ། བར་ཆད་དང་ཉེན་ཁ།
1
24
56
80
117
130
156
171
206
.247
.259ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
ཐར་པ་དོན་གཉེར་ཆོས་སྒོར་ཞུགས་ན་ཡང༌། །
འདོད་པ་བཙལ་ཀྱང་མ་རྙེད་མི་འདོད་པ། །
ཐོག་ཏུ་བབས་པའི་དཔེ་བཞིན་རྐྱེན་ངན་ཕྲད། །
གྲྭ་ས་དོར་ནས་གཞན་ཡུལ་འགྲིམས་དགོས་བྱུང༌། །
བུ་འཇིགས་མེད་གྲགས་པ་ནི་ཆུང་དུས་ནས་ཕ་མ་གཉིས་ཀ་གྲོངས་ཏེ་
ལྷ་ས་སྐྱིད་རས་སྒོ་ར་ཤར་གྱི་ནང་སྡོད་རང་གི་སྲུ་མོ་གཡང་འཛོམས་ལགས་
ཀྱིས་གསོ་སྐྱོང་མཛད། ལོ་དྲུག་ལ་སླེབས་པའི་ཚེ་ལྷ་ས་ན་རོང་ཤག་ཏུ་སློབ་
གྲྭར་བཏང༌། ལོ་བཅུ་གསུམ་ལོན་པའི་སྐབས་སློབ་གྲྭ་ནས་འཐེན་ཏེ་ཚེ་སྨོན་
གླིང་དགོན་དུ་ཆོས་སྒོར་ཞུགས་ཤིང་སྐྲ་ཕུད་ཕུལ་ནས་ཆོས་མིང་ལ་བསྟན་པ་
བློ་བཟང་ཞེས་བཏགས།
ཟླ་ཤས་ཀྱི་རྗེས་སུ་སྲུ་མོ་ལགས་ནས་ཆོས་མཛད་ཀྱི་གཏོང་སྒོ་བཏང་
ནས་དགོན་པའི་གཞོན་ཁྲལ་ཁག་རྒྱུག་མི་དགོས་པ་བྱས་ཤིང་དེ་ནས་བཟུང་
ཆོས་མཛད་བསྟན་པ་ཞེས་འབོད། བུ་དེ་ནི་དགེ་རྒན་ལ་གུས་ཞབས་ཆེ་ཞིང་ཡི་
གེ་འབྲི་ཀློག་བདེ་ལ་དཔེ་ཆ་ལ་བཙུན་པ་ཞིག་ཡོད་པས་དགོན་པའི་འདོན་ཆ་
རྣམས་ཀྱང་ཡུན་རིང་མ་འགོར་བར་རྒྱུགས་འབུལ་ཐུབ་པ་བྱུང་བས་ཚང་མས་
1མཛའ་གཅུགས་ཀྱི་མི་ཚེ།
བསྔགས་བརྗོད་བྱེད་ཡུལ་ཞིག་ཏུ་གྱུར།
ལོ་བཅུ་དྲུག་ལ་སླེབས་པའི་ཉིན་ཞིག་ཁོང་གི་དགེ་རྒན་དེ་ར་མོ་ཆེའི་
ཁུལ་གྱི་ཁྱིམ་ཚང་ཞིག་གི་ཞབས་རིམ་དུ་གདན་འདྲེན་ཞུས་པས་བསྟན་པ་
ཡང་དགེ་རྒན་གྱི་ཞབས་ཕྱིར་འབྲངས། དེར་སླེབས་རྗེས་ཁྱིམ་ཚང་དེར་མཆོད་
པའི་ཡོ་བྱད་ཆ་ཚང་བ་ཞིག་མེད་པར་རྟེན་དགེ་རྒན་གྱིས་བསྟན་པ་བློ་བཟང་
ལ་ཁྱོད་རང་ཤག་ཏུ་སོང་ལ་འཁྲུད་བུམ་སོགས་ཡོ་བྱད་དེ་དག་བླངས་ནས་
མགྱོགས་པོ་ཤོག་ཨང་ཞེས་རང་ཤག་ནས་ཡོ་བྱད་དེ་ཚོ་ལེན་པར་བཏང་།
ཁོང་གིས་དགེ་རྒན་གྱི་བཀའ་བཞིན་རང་ཤག་ནས་མཆོད་པའི་ཡོ་བྱད་
དེ་དག་བླངས་ནས་འབོག་སྔོན་པོ་ཞིག་ལ་བསྒྲིལ་ཏེ་ར་མོ་ཆེའི་ཕྱོགས་སུ་རྒྱུག
ར་མོ་ཆེའི་རྡོ་ཟམ་གྱི་འགྲམ་དུ་སླེབས་སྐབས་གློ་བུར་དུ་ཁོའི་རྒྱབ་ནས་མི་ཞིག་
གིས་ཨེན་ཆུང་ལགས། འབོག་འདི་ང་ལ་སྟེར་རོགས་ཞེས་བཤད་དེ་ཁོང་གི་
འབོག་ནས་བཟུང་། བསྟན་པ་བློ་བཟང་གིས་ཕྱི་མིག་ལྟ་སྐབས་རང་གི་འབོག་
འཕྲོག་རྩིས་བྱེད་མཁན་དེ་ནི་མི་གཟུགས་པོ་ཆེན་པོ་རང་མིན་པ་ཤ་རྒྱགས་ལ་
མདོག་སྔོ་བ། མིག་ཆེ་ཞིང་ཟླུམ་པ། སྣ་ཉག་ལ་འགྲམ་པ་སྤུ་ཡིས་ཁེངས་པ།
དཔྲལ་བའི་སྟེང་དུ་སྐྲ་མཚམས་ནས་མིག་གི་བར་གྲི་རྨས་ཀྱི་རྨ་རྗེས་ཆེན་པོ་
ཞིག་ཡོད་པ། མགོ་སྐྲ་ཟིང་ཟིང་དཔུང་པའི་བར་སླེབས་པ། རས་དཀར་པོའི་
སྟོད་ཐུང་དྲེག་པས་ཚོས་པ། བྲང་གི་མཐེབ་ཆི་ཡང་མ་བརྒྱབ་པར་བྲང་ཁོག་
དམར་ཧྲེང་དུ་ཐོན་པའི་ཐོག་སྤུ་ནག་རྫོབ་བེར་ཡོད་པ། གོས་ཤིན་ཏུ་ཛོར་པོ་
གྱོན་པ། ཕྱུ་པའི་སྐ་རགས་ཀྱང་འཛར་བ། ལུས་ཡོངས་ནས་ཆང་དྲི་དང་ཐ་མག་
2ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
གི་དྲི་ངན་པ་བྲོ་བ། བལྟས་པ་ཙམ་གྱིས་འཇིགས་སུ་རུང་བ་དང་། སྐྱུག་བྲོ་
བའི་རྣམ་པ་དང་འགྲན་པ་ལྟ་བུ་ཞིག་ཡོད་པ་རེད། བསྟན་པ་བློ་བཟང་གིས་དེ་
མཐོང་ནས་འཇིགས་སྐྲག་བསྐྱེད་ཀྱང་ལག་གིས་འབོག་དམ་པོར་བཟུང་སྟེ་འདི་
ངའི་འབོག་ཡིན་ཁྱེད་རང་ལ་ག་རེ་བྱས་ནས་སྤྲོད་དགོས་རེད་ཅེས་བརྗོད་དེ་
རང་གི་སར་ཚུར་ཤུགས་ཀྱིས་འཐེན་པས་མི་དེ་ཁོང་ཁྲོ་ཆེན་པོ་ལངས་ཏེ་མིག་
འབུར་ཚུགས་སུ་བལྟས་ནས་ཁོ་རེ་ཨེན་ཆུང་མཐེབ་རྡོག་ཙམ་གྱི་འབོར་ཤོབ་ལ་
3མཛའ་གཅུགས་ཀྱི་མི་ཚེ།
ཨང༌། ཁྱོད་ཉོ་ཆ་གཟེད་མ་འདོད་ན་འབོག་གློད་ཅིག ཅེས་བཤད་ཀྱང་བསྟན་
པས་འབོག་གློད་ཀྱི་མིན་ག་རེ་བྱེད་རྒྱུ་ཡོད་དམ། ཞེས་བཤད་པས་མི་དེ་ཁོང་ཁྲོ་
ཟ་ཐག་ཆོད་ནས་ལག་གཡོན་མས་འབོག་བཟུང་། ལག་གཡས་པས་ཤུགས་ཡོད་
ཚད་ཀྱིས་ཁོང་ལ་འགྲམ་ལྕག་ཚ་ཐག་ཆོད་གཅིག་བཞུས་ཏེ་ཁོང་ས་ལ་འགྱེལ།
ཁོང་གིས་ཡར་ལངས་ནས་འབྲོས་རྩིས་བྱེད་དུས་ཁོས་ཡང་བསྐྱར་མཇིང་པའི་
མཚམས་སུ་མུར་མཛོག་གཅིག་བཞུས་པས་ཁོང་ཁ་བུབ་ཏུ་འགྱེལ། ཁོང་ཡར་
ལངས་སྐབས་སླར་ཡང་རྡོག་ཐོ་ཞིག་བཞུས་པས་ཡང་བསྐྱར་ཁ་བུབ་ཏུ་འགྱེལ།
ཁོང་གི་སེམས་ལ་ད་ནི་མི་འདིར་ཡ་ལན་ཞིག་མ་སློག་ན་གསོད་པ་འདུག་སྙམ་
སྟེ་ཁོང་ཁྲོ་བཟོད་ཐབས་བྲལ་བ་ཞིག་ལངས་ཏེ་ཡར་ལངས་པའི་ཞོར་ལ་སྦར་
ཉུལ་ཞིག་བརྒྱབས་པས་ལག་ཏུ་རྡོ་རིལ་ཞིག་ཐེབས་པ་དེ་བསྒྲུགས་ནས་ལངས་
མ་ཞོར་དུ་སྦར་རྡོ་དེ་ཤུགས་ཡོད་ཚད་ཀྱིས་བཞུས་པས་ཁོའི་ཡ་ཁུང་དུ་ཕོག་སྟེ་
ཨ་རོ་ཞེས་སྐད་ངན་ཤོར་བ་དང་ཆབས་ཅིག་ཁྱ་རེ་ཁྱོ་རེའི་ངང་སྐོར་བ་ཞིག་
བརྒྱབས་ནས་ས་ལ་འགྱེལ་ཏེ་ཁྲག་དམར་ལིང་ལིང་དུ་ཐོན།
དག་གི་ཁྲོད་ནས་མི་ཞིག་གིས་ཨེན་ཆུང་ལགས། ད་མགྱོགས་པོ་བྲོས། མི་འདི་
ཤི་རྒྱུ་རེད། ད་མགྱོགས་པོ་བྲོས་ཟེར་བ་ཐོས། བསྟན་པས་ལྟ་སྐབས་མི་དེ་ས་ལ་
འགྱེལ་ཡོད་པའི་ཐོག་མགོ་ནས་ཁྲག་དམར་ལིང་ལིང་དུ་ཐོན་ཏེ་ས་ལ་དམར་
ལིང་ལིང་དུ་འཁྱིལ་འགྲོ་བ་མཐོང་བས་ཤིན་ཏུ་འཇིགས་ནས་གྲྭ་གཟན་ཡང་ས་
ལ་འདྲུད་བཞིན་དུ་ཕྱི་ལྟས་མེད་པར་ར་མོ་ཆེའི་ཕྱོགས་སུ་བྲོས་ནས་ཞབས་རིམ་
སྐབས་དེར་ལྟ་རུབ་རྒྱག་མཁན་གྱི་མི་དཔུང་ཡང་འཁྱིལ་ཡོད་པ་དང་དེ་
4ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
ཞུ་སའི་ཁྱིམ་དེར་དགེ་རྒན་གྱི་མདུན་དུ་དབུགས་ཧལ་བཞིན་དུ་སླེབས། དགེ་
རྒན་གྱིས་བསྟན་པ་དབུགས་ཧལ་བཞིན་དུ་འབྱོར་བའི་ཐོག་གདོང་མདོག་སྐྱོ་
པོ་ཞིག་ཡོད་པ་གཟིགས་ནས། བསྟན་པ། ཁྱོད་རང་ག་རེ་བྱས་སོང་ཞེས་བཀའ་
འདྲི་གནང་། བསྟན་པས་དབུགས་ཧལ་བཞིན་དུ་དགེ་རྒན་གྱི་ཞབས་ལ་འཇུས་
ནས་ཞབས་པུས་ལ་མགོ་བོ་གཏུགས་ཏེ་མིག་ནས་མཆི་མ་ཕྱུང་བཞིན་དུ་གོང་
དུ་བྱུང་བའི་གནས་ཚུལ་རྣམས་ཞིབ་པར་ཞུས། དགེ་རྒན་ནི་ཡུད་ཙམ་རིང་
ཧོན་འཐོར་བ་བཞིན་གང་ཡང་གསུངས་མ་ཐུབ་པར་ལུས། ཡུད་ཙམ་སོང་རྗེས་
དགེ་རྒན་གྱི་ཞལ་ནས་དཔེ་སྲིད་དོགས་མེད། དཔེ་སྲིད་དོགས་མེད། | འདོད།”
པ་བཙལ་ཡང་མ་རྙེད། མི་འདོད་པ་ཐོག་ཏུ་འབབ་པ་ཟེར་བ་འདི་ལ་ཟེར། ད་
དཔེ་བསགས་པ་རེད། · ཤི་མཁན་དེ་ཡང་སྙིང་རྗེ། བླ་མ་མཁྱེན། བླ་མ་མཁྱེན།
ཨོཾ་མ་ཎི་པདྨེ་ཧཱུྃ། ཨོཾ་མ་ཎི་པདྨེ་ཧཱུཾ། ཁྱོད་གཉིས་རྐྱེན་ངན་བྱ་རྡོ་ལམ་འཕྲད་ཟེར་
བ་འདི་ལ་ཟེར། འདི་ལྟ་བུ་ཡོང་བསམ་པ་ག་ལ་ཡོད། ལས་མ་བྱས་པ་དང་
མི་ཕྲད་པ་། བྱས་པ་ཆུད་མི་ཟ་ཟེར་བ་བདེན་པ་རང་རེད། ཁྱོད་གཉིས་ཀྱི་
བར་ལ་ཚེ་སྔ་མ་སྲོག་ལན་ཞིག་ཆགས་ནས་ཡོད་པ་རེད་ཨང་། དེ་མིན་ན་འདི་
འདྲ་ཡོང་དོན་ག་ལ་ཡོད། ལས་དབང་རང་རེད། ད་གང་དྲག ད་ཁྱོད་རང་
འདི་མུར་སྡོད་བློས་མི་བཟོད་པས་ད་ལྟ་རང་ཁྱོད་ཀྱི་སྲུ་མོའི་སར་སོང་ལ་སྲུ་མོ་
དང་ཇི་གབ་གྲོས་བྱས་ཏེ་ཡུལ་གཞན་དུ་འགྲོ་རྩིས་བྱས་ན་མི་དགའ་འམ། ད་
ནི་དགོན་པར་སྡོད་རྒྱུ་ལྟ་ཅི་གནས་སྐབས་རིང་ལྷ་སར་ཡང་སྡོད་ཐབས་ཀྱང་
བྲལ་བ་རེད། ཕངས་པ་ཞིག་ལ་ཁྱོད་ལ་གྲྭ་པ་བྱེད་པའི་སྐལ་བ་མེད་པ་རེད།
5མཛའ་གཅུགས་ཀྱི་མི་ཚེ།
འོན་ཀྱང་གཞན་ཕན་གྱི་བསམ་པ་མ་དོར་བར་སེམས་བཟང་པོ་བྱས་ན་དེ་ཡང་
ཆོས་ཡིན། སྤྱོད་འཇུག་ལས། བདག་དང་གཞན་དུ་མཉམ་པ་ནི། །དང་པོ་ཉིད་
དུ་འབད་དེ་སྒོམ། །བདེ་དང་སྡུག་བསྔལ་མཉམ་པས་ན། །ཐམས་ཅད་བདག་
བཞིན་སྲུང་བར་བྱ། །ཞེས་གསུངས་པའི་དོན་དེ་མ་བརྗེད་པར་ཡིད་ལ་ཟུངས་
ཤིག ཕམ་ཁ་རང་གིས་ཁུར། རྒྱལ་ཁ་གཞན་ལ་སྤྲོད་ཐུབ་ན་དེ་ལས་ལྷག་པའི་
ཆོས་ཤིག་མེད། དེ་ལྟར་བྱེད་ཨེ་ཐུབ་ལྟོས་ཤིག ཡུལ་གང་དུ་སླེབས་ཀྱང་ཡུལ་
མི་ཀུན་དང་མཐུན་པོ་གྱིས་ཤིག་ཅེས་ཆོས་དང་འཇིག་རྟེན་གྱི་བསླབ་བྱ་མང་
པོ་མཛད་མཐར་ཨམ་ཕྲག་ནས་དངུལ་སྲང་བརྒྱ་ལོར་གཉིས་བཏོན་ཏེ་ཁོང་གི་
ལག་ཏུ་སྤྲད། བསྟན་པས་དགེ་རྒན་ལ་ཡར་འབུལ་རྒྱུ་མེད་པར་མར་འདི་འདྲ་
གསོལ་རས་ཞུས་ན་ག་ནས་འགྲིག་ཅེས་བཤད་ནས་དངུལ་ལོར་ཚུར་མ་བླངས།
དགེ་རྒན་གྱིས་ཁྱོད་ངའི་དངུལ་འདི་ཉུང་དྲགས་སོང་ཟེར་རྒྱུ་ཡིན་ནམ། དེ་མིན་
དངུལ་མི་ལེན་པ་བྱེད་དོན་གང་ཡིན་ནམ། ད་འདི་ཁུར་ལ་སོང་ཞིག་སོང་ཞིག་
ཅེས་གསུངས་ཏེ་འགྲོ་བར་སྐུལ་བའི་ཕྱག་བརྡ་མཛད། བསྟན་པས་ཀྱང་ཡང་
བསྐྱར་ཨུ་ཚུགས་ཞུ་མ་ཕོད་པར་དངུལ་ཚུར་ཞུས་ཏེ་ཕྱག་གསུམ་བཙལ་ནས་
མྱུར་དུ་མཇལ་བའི་ཐུགས་སྨོན་སྐྱབས་འཇུག་གནང་རོགས་ཞེས་ཞུས་ནས་མིག་
ཆུ་གཏོང་བཞིན་དུ་སྒོ་ཕྱིར་ཐོན། དགེ་རྒན་ཡང་ཡུད་ཙམ་རིང་དབུ་གྲྭ་གཟན་
གྱིས་བཏུམས་ནས་བཞུགས།
བསྟན་པས་དེ་ནས་ཤར་རྒྱག་སྐྱིད་རས་སྒོ་ར་ཤར་ནང་བསྡད་ཡོད་པའི་
རང་གི་སྲུ་མོ་གཡང་འཛོམས་ལགས་ཀྱི་སར་ཕྱིན། དེར་སླེབས་ནས་སྲུ་མོས་ཨ་ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
ཙི་ཆོས་མཛད་སླེབས་བྱུང་ཞེས་བརྗོད་ནས་ཁོང་སྡོད་དུ་བཅུག་སྟེ་ཇ་བླུགས་
པ་དང་དཀར་ཡོལ་ལག་ཏུ་སྤྲོད་སྐབས་བསྟན་པའི་ངོ་ལ་བལྟས་པས་གདོང་
མདོག་སྐྱོ་པོ་ཞིག་མཐོང་ནས། བསྟན་པ། ན་གི་མི་འདུག་གམ། གདོང་མདོག་
སྐྱོ་པོ་འདི་འདྲ་གང་ཡིན་ནམ་ཞེས་དྲིས་པས་བསྟན་པས། སྲུ་མོ་ལགས། ད་
དཔེ་བསགས་སོང་ཞེས་བཤད་ནས་སྲུ་མོར་འཐམས་ཏེ་ངུས། སྲུ་མོས། བསྟན་
པ། དཔེ་ག་རེ་བསགས་སོང་ངམ། མགྱོགས་པོ་ཤོད་དང་ཞེས་ཁོའི་དཔུང་པ་
ནས་བཟུང་སྟེ་དཀྲུག་དཀྲུག་གཏོང་བཞིན་དུ་དངངས་འཚབ་ཆེན་པོའི་ངང་
དྲིས། ཁོང་གིས་འབྱུང་རྐྱེན་རྣམས་ཞིབ་པར་བཤད་པས་སྲུ་མོ་ཧང་སངས་ཏེ་
ཡུད་ཙམ་རིང་སྨྲ་བ་མེད་པར་ལུས། དེ་ནས་སྲུ་མོས་རང་གི་བཟའ་ཟླ་ཟླ་བ་
ལགས་ཁང་པ་ཤོད་ཀྱི་ཚོང་ཁང་ནང་དུ་ཡོད་པ་ཡར་བོས་ནས་གནས་ཚུལ་
རྣམས་བཤད་དེ་ཅི་དྲག་གང་དྲག་གི་སྐད་ཆ་དྲིས།/སྲུ་མོའི་བཟའ་ཟླས། ཆོས་
མཛད། མི་དེ་དངོས་གནས་ཤི་ཡོད་དམ། ཁྱེད་ཀྱིས་ཤེས་བྱུང་ངམ་ཞེས་དྲིས།
བསྟན་པས་མིས་ཁོ་ཤི་རྒྱུ་རེད་མགྱོགས་པོ་བྲོས་ཟེར་གྱི་འདུག ངས་ཁོ་འགྱེལ་
ནས་ཁྲག་དོན་པ་མཐོང་བ་ལས་ཤི་ཡོད་མེད་ཤེས་མ་བྱུང་ཞེས་བཤད། ཟླ་བ་
ལགས་ཀྱིས་གཅིག་བྱས་ན་ཁོ་ཤི་མེད་ལས་ཆེ། སྔོན་ལ་ངས་ར་མོ་ཆེའི་རྒྱུད་
ལ་སྐད་ཆ་ཞིག་ཉན་པར་ཕྱིན་ན་ཁོ་ཤི་ཡོད་མེད་གསལ་པོ་ཤེས་ཀྱི་རེད། དེ་
ནས་ང་ཚོས་གང་གབ་བསམ་བློ་གཏང་ཆོག་ཅེས་བཤད་པས་སྲུ་མོས་ཀྱང་དེ་
རང་ལེགས། མགྱོགས་པོ་ཕེབས་དང་ཞེས་བརྗོད་ནས་ཟླ་བ་ལགས་ཀྱང་ལམ་
སེང་ར་མོ་ཆེའི་ཕྱོགས་སུ་སོང༌།
7མཛའ་གཅུགས་ཀྱི་མི་ཚེ།
ཁོང་གིས་ར་མོ་ཆེའི་རྡོ་ཟམ་ཉེ་འགྲམ་དུ་ཡོད་པའི་ཇ་ཁང་ཞིག་གི་ནང་
དུ་འཛུལ་ནས་ཇ་ཞིག་འཐུང་ཁུལ་གྱིས་དེའི་ནང་གི་ཇ་འཐུང་མཁན་ཚོས་དེ་
ཉིན་ཞོགས་པའི་གནས་ཚུལ་དེའི་སྐོར་ཤོད་མིན་ཉན་ནས་བསྡད། ཡུད་ཙམ་
སོང་རྗེས་ཁོང་གི་ཉེ་འགྲམ་དུ་ཡོད་པའི་མི་གཉིས་ནས་གནས་ཚུལ་དེའི་སྐོར་
གླེང་འགོ་ཚུགས། གཅིག་གིས། སུས་ཀྱང་གླགས་མི་འཁེལ་བའི་ཕྱོགས་སྤང་༸དེ་
ཨེན་ཆུང་མཐེབ་རྡོག་ཙམ་ཞིག་གིས་གཞུ་ཐེངས་གཅིག་ལ་དབྲིལ་སོང་ཟེར་གྱི་
འདུག་ཅེས་བཤད། ཡང་གཞན་དེས། ཕྱོགས་སྤང་ཤི་ལོག་ཟེར་བ་དེ་ཨང་། ད་
ཐེངས་ཁོ་ཤི་ནས་ལོག་རྒྱུ་ཨེ་ཡོད་ཅེས་བཤད།
སྐབས་དེར་ཟླ་བ་ལགས་ཀྱིས་ཁོང་གཉིས་ཀྱི་སྐད་ཆའི་བར་དུ་འཚངས་
ནས་དེ་རིང་འདི་ཁུལ་ལ་མི་བསད་པ་རེད་ཟེར་གྱི་འདུག་པས་བདེན་པ་རེད་
དམ་ཞེས་དྲིས། མི་དེ་གཉིས་ཀྱི་ནང་ནས་གཅིག་གིས་དེ་རིང་ཞོགས་པ་ཕྱོགས་
སྤང་ཤི་ལོག་ཟེར་བ་དེས་ཨེན་ཆུང་ཞིག་གི་ཅ་ལག་འཕྲོག་རྩིས་བྱས་ཀྱང་ཨེན་
ཆུང་དེས་མ་སྤྲད་པར་བརྟེན་ཁོས་ཨེན་ཆུང་དེ་ལ་བཞུས་ནས་ས་ལ་འགྱེལ་
བ་དང༌། ཨེན་ཆུང་གིས་ཡར་ལངས་ཞོར་དུ་རྡོ་ཞིག་བསྒྲུགས་ཏེ་སྦར་རྡོ་གཞུ་
ཐེངས་གཅིག་ལ་ཁོ་དབྲིལ་སོང་ཟེར་གྱི་འདུག་ཅེས་བཤད། ཟླ་བ་ལགས་ཀྱིས་ཁོ་
ཤི་བ་རེད་དམ་ཞེས་དྲིས། ཡང་མི་དེས་སྐབས་དེར་མི་དཔུང་གི་དཀྱིལ་ནས་མི་
བསད་འདུག་གོ་ཞེས་སྐད་བརྒྱབས་པར་བརྟེན་སྐོར་བྱ་བ་ཡང་སླེབས་ནས་ཁོ་
ལ་དབུགས་ཡོད་མེད་བལྟས་ནས་འཁྱེར་ཕྱིན་སོང་ཟེར་གྱི་འདུག · ཤི་ཡོད་མེད་
སུས་ཤེས་ཞེས་བཤད་པས་མི་གཞན་དེས་ཁོ་དེ་ནས་འཁྱེར་ཏེ་སྨན་ཁང་དུ་མ་
༣ ཕྱོགས་སྤང་ནི་ཕྱོགས་སྤྲང་གི་ཁ་སྐད་དེ། ཕྱོགས་ངེས་མེད་དུ་རྒྱུ་བའི་སྤྲང་པོ་ལའོ། །
8ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
སླེབས་གོང་ནས་ཤི་སོང་ཟེར་གྱི་འདུག་ཅེས་བཤད། ཡང་མི་ཅིག་ཤོས་དེས་མི་
དེ་ཚོའི་གྲས་ཤི་ན་དགའ་ཡི་རེད། ག་ས་ག་ལ་དབང་ཡོད་བཤད། འཕྲོག་ཐུབ་
ན་འཕྲོག འཕྲོག་མ་ཐུབ་ན་བརྐུས། སྐོར་བྱ་བས་བཟུང་སྟེ་ཁྲིམས་ལ་སྦྱར་ནས་
སྣང་རྩེ་ཤག་ཏུ་བཅུག་ན་ཡང་རྟ་ལྕག་འགའ་ཞིག་བཞུས་ནས་ཉིན་ཁ་ཤས་རྗེས་
གློད་བཀྲོལ་བཏང་བཞག་གི་རེད། མར་གློད་ཚར་ན་སྔར་བཞིན་ཁྲིམས་མེད་
ལུགས་མེད་བྱེད་ཀྱི་རེད་ཅེས་བཤད། ཟླ་བ་ལགས་ཀྱིས་ཨ་ཙི་དེ་འདྲ་གང་ཡིན་
ནམ་ཞེས་དྲིས་པས་ཇ་ཁང་ནང་གི་ཞབས་ཞུ་བ་ཞིག་གིས་ཁྱེད་རང་ལྷ་ས་བ་
ཡིན་ན་ཁོའི་མིང་གསན་ཡོད་ཀྱི་རེད། ཁོ་ནི་ར་མོ་ཆེའི་གཞུང་ལ་སྐད་གྲགས་
ཆོད་པའི་ཕྱོགས་སྤང་ཤི་ལོག་ཟེར་བ་དེ་རེད། ཁོས་ཉི་མ་ཁ་དཀར་ངོ་དཀར་གྱི་
འོག་ཏུ་ཁྲོམ་ས་ནས་ཅ་དངོས་འཕྲོག་པ་དང་། ར་བཟི་སྐྱུར་འགོང་བཤད་ནས་
མི་ལ་ཉེས་རྡུང་གཏོང་བ་སོགས་སྡུག་རེ་ངན་ཚད་བྱས་ཏེ་བཙོན་དུ་ཐེངས་མང་
བཅུག་མྱོང་ཡང་བཙོན་འགྲོལ་ཐོབ་རྗེས་སྔར་བཞིན་མི་བྱེད་རྒུ་བྱེད་བྱེད་ཀྱིན་
ཡོད། རྟ་ལྕག་ཐེངས་མང་གཟེད་མྱོང་བས་ངན་གོམས་ཏེ་ད་ནི་ཁོའི་རྐུབ་ཀོ་
སྦྱར་ནང་བཞིན་ཆགས་ནས་རྟ་ལྕག་འགའ་ཞིག་བཞུས་པ་ལ་ཁོས་སྣང་བ་ཙམ་
ཡང་གཏོང་གི་མེད། ནམ་རྒྱུན་ནས་ཁོ་ལ་ཕོག་ཐུག་གཏོང་ནུས་མཁན་མེད། ད་
རེས་ཁོ་བསད་པའི་སྐོར་གོ་དུས་ཁོ་ཕན་པོ་བྱུང་ཟེར་མཁན་མ་གཏོགས་ཁོ་ལ་
སྙིང་རྗེ་ཟེར་ནས་མ་ཎི་ཚིག་གཅིག་འདྲེན་མཁན་ཡང་མི་འདུག་ཅེས་བཤད།
ཡང་མི་གཞན་ཞིག་གིས་སྙིང་རྗེ་ན་ཨེན་ཆུང་དེ་སྙིང་རྗེ། རྐྱེན་ངན་བྱ་རྡོ་ལམ་
འཕྲད་ཟེར་བ་རང་རེད། ཁོང་ད་ལྟ་དངངས་འཚབ་ག་ཚོད་ཡོད་དམ། སྐོར་བྱ་
9མཛའ་གཅུགས་ཀྱི་མི་ཚེ།
བས་ག་ས་གར་ཁོང་འཚོལ་གྱི་ཡོད་པ་རེད། དཀོན་མཆོག་མཁྱེན། ཁོང་སྐོར་བྱ་
བའི་ལག་ཏུ་མ་ཐེབས་པ་ཤོག་ཅེས་བཤད། དེ་དག་ཐོས་རྗེས་ཟླ་བ་ལགས་ཀྱིས་
ཇ་འཐུང་འཕྲོ་བཏུངས་ཏེ་ཇ་རིན་རྩིས་བརྒྱབས་ནས་རང་ཁྱིམ་དུ་ལོག
སྲུ་མོ་གཡང་འཛོམས་ལགས་ནི་ཟླ་བ་ལགས་ལོག་ནས་སྐད་ཆ་གང་འདྲ་
ཞིག་གོ་ཡོང་ངམ་སྙམ་ནས་ཚ་གི་ཚི་གིའི་ངང་ཁང་པའི་ནང་ཡར་འགྲོ་མར་
འགྲོ་བྱེད་པ་དང༌། སྒེའུ་ཁུང་ནས་ཁོང་ལོག་ཡོང་མིན་ལྟ་ཙམ་ལྟ་ཙམ་བྱས་ནས་
བསྡད་ཡོད། ཡུན་གང་ཙམ་སོང་རྗེས་ཟླ་བ་ལགས་ལོག་ཡོང་བའི་རྡོག་སྒྲ་ཐོས་
པས་གཡང་འཛོམས་ལགས་ཀྱིས་བྲེལ་འཚུབ་ངང་སྒོ་ཕྱེ་ནས་ཟླ་བ་ལགས། མི་
དེ་ཤི་འདུག་གམ་ཞེས་དྲིས། ཟླ་བ་ལགས་ཀྱིས་མི་དེ་ཤི་བ་རེད་ཟེར་གྱི་འདུག
ད་ནི་ཆོས་མཛད་གནས་སྐབས་གཡོལ་ཙམ་མི་བྱེད་ཀ་མེད་རེད་ཅེས་བཤད།
གཡང་འཛོམས་ལགས་ཀྱིས་ད་དཔེ་བསགས་པ་རེད། ངའི་ཕྲུ་གུ་ག་པར་གཏོང་
དགོས་རེད། དཀོན་མཆོག་མཁྱེན། སྙིང་རྗེ། དེ་འདྲའི་ལས་ངན་པ་ལ་ཨང་
ཞེས་བརྗོད་ནས་མིག་ཆུ་ཁྲུམ་ཁྲུམ་དུ་བཏང༌། ཟླ་བ་ལགས་ཀྱིས་ད་ངུས་ནས་
ཕན་ཐོགས་མེད། དེ་ལས་ཆོས་མཛད་འགྲོ་ས་ཞིག་བསམ་བློ་གཏོང་དགོས་
ཞེས་བརྗོད་དེ་བསམ་བློ་ཡུད་ཙམ་བཏང་རྗེས་སླར་ཡང་ཨ་ལས། གཡང་
འཛོམས་ལགས། ཁྱེད་རང་གི་གཅེན་པོ་སངས་རྒྱས་ཀྱི་སར་སྣ་དཀར་རྩེར་
བཏང་ན་དགའ་ཡི་མ་རེད་དམ་ཞེས་བཤད། གཡང་འཛོམས་ལགས་ཀྱིས་ཏག་
ཏག་རེད། ངས་དེ་མ་དྲན་པ་གང་ཡིན་ནམ། ཆོས་མཛད་རང་གནས་སྐབས་
ཨ་ཞང་སངས་རྒྱས་ལགས་ཀྱི་སར་ཕྱིན་ནས་རྗེས་སུ་ལྷིང་འཇགས་སོང་ན་ག་
10ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
ལེར་ཚུར་ལོག་ཆོག་གི་རེད། རང་གིས་བྱས་ན་ག་འདྲ་འདུག་གམ་ཞེས་བཤད།
བསྟན་པས་སྲུ་མོ་ལགས་ཀྱི་གསུངས་པ་ལྟར་བྱེད་ཀྱི་ཡིན་ཞེས་བཤད། སྲུ་མོས་
ད་འོ་ན་སང་ཉིན་རང་ཐོན་པ་དགའ་ཡི་རེད། ཟླ་བ་ལགས་ཀྱིས་ཁྲོམ་ནས་
ཆོས་མཛད་ལ་སྐྱ་ཆས་ཆ་ཚང་ཞིག་གཟིགས་པར་ཕེབས་དང༌། ངས་ལམ་བར་
དུ་ཟ་བྱེད་བག་ལེབ་ཏོག་ཙམ་དང༌། མར་ཟན། ཐུད་ཏོག་ཙམ་ཞིག་བཟོས་
ཏེ་རྒྱགས་ཆས་སྡོག་ཆོག་ཅེས་བཤད་པར། ཟླ་བ་ལགས་ཀྱིས་ཞྭ་མོ་གྱོན་ནས་
སྒོ་ཕྱིར་ཐོན།
ཡུན་རིང་མ་འགོར་བར་ཟླ་བ་ལགས་ཀྱིས་ཐེར་མ་སྨྱུག་ལྗང་གི་ཕྱུ་པ་
ཞིག་དང་། གྲུའུ་ཙི་དཀར་པོའི་འོག་འཇུག་གཅིག འབུ་རས་འོག་འཇུག་གཅིག
དབྱར་ཁ་གྱོན་བྱེད་རྒྱ་གར་ཞྭ་མོ་ས་མདོག་གཅིག དགུན་ཞྭ་རྒྱ་སེ་ཐེའུ་རྒྱ་སྨུག་
གི་ཞྭ་མོ་གཅིག ཐེར་མ་རྒྱ་སྨུག་གི་གོས་ཐུང་གཅིག ལྷམ་འཇུར་རྟ་ཡུ་རིང་ཆ་
གཅིག་དང་། བརྗེ་ལེན་ཡུ་ཐུང་ཆ་གཅིག ལམ་དུ་མུར་བྱེད་ཀྱི་ཕྱུར་སྐམ་ཕྲེང་
ཤལ་གཅིག དེ་མིན་བྱི་རིལ་དང་བུ་རམ་ཏོག་ཙམ་བཅས་ཉོས་ནས་ཁྱིམ་དུ་
ལོག་སྟེ་གཡང་འཛོམས་ལགས་སུ་བག་ལེབ་དང་ཐུད་སོགས་བཟོ་རོགས་བྱས།
གཡང་འཛོམས་ལགས་ཀྱིས་བུ་འདི་ད་བར་ཕྱོགས་ལ་འགྲོ་མྱོང་མེད་ལ་ད་ལྟ་
ལོ་ཆུང་ཆུང་ཡིན་པས་ལམ་དུ་རང་མགོ་ཐོན་ཨེ་ཡོང་བྱས་པས་ཟླ་བ་ལགས་
ཀྱིས་སྐྱོན་མེད། ངས་སང་ཞོགས་འགྲུལ་རོགས་གཅིག་མ་ཐུག་བར་སྐྱེལ་བར་
ཕྱིན་ཆོག་ཅེས་བཤད་པས་གཡང་འཛོམས་ལགས་ཀྱིས་ཁྱེད་རང་གིས་འགྲུལ་
རོགས་ཡག་པོ་ཞིག་བཙལ་ནས་ཡག་པོ་གཅིག་མངགས་རོགས་གནང་ཨང་
11མཛའ་གཅུགས་ཀྱི་མི་ཚེ།
ཞེས་བཤད། སྐབས་དེར་གློ་བུར་དུ་ཏག་ཏག་ཏག་ཅེས་པའི་སྒོ་ཛ་དྲག་པོ་རྡུང་
བའི་སྒྲ་ཞིག་ཐོས། ཟླ་བ་ལགས་ཀྱིས་ཡག་རྟགས་མ་བྱུང༌། སྐོར་བྱ་བ་མིན་ནམ་
ཟེར་བར། གཡང་འཛོམས་ལགས་ཀྱིས་ད་དཔེ་བསགས་པ་རེད། ངའི་ཕྲུ་གུ་ག་
པར་སྦེད་དགོས་རེད། ཅེས་ཁང་པའི་ནང་དུ་ཕར་འགྲོ་ཚུར་འགྲོ་དང་གཡས་ལྟ་
གཡོན་ལྟ་བྱས། ཟླ་བ་ལགས་ཀྱིས་སྒམ་གྱི་ནང་དུ་གབ་ན་མི་དྲགས་སམ་ཞེས་
བཤད། བསྟན་པས་ང་འདིར་ཡོང་བ་མིས་ཤེས་ཡོད་ན་གབ་ཀྱང་ཕན་ཐོགས་
མེད། སྲུ་མོ་ལགས་སུ་ཐག་ཞོར་འདྲེང་འདྲུད་མི་ཡོང་བའི་ཆེད་དུ་ངས་ཁོང་
ཚོ་མཉམ་དུ་ཕྱིན་ཆོག་ཅེས་སྐད་ཆའི་མཇུག་མ་རྫོགས་གོང་ཕྱི་ནས་སྐད་ཆེན་
པོས་ང་ཆོས་མཛད་ཤེས་རབ་ཡིན་པས་སྒོ་ཕྱེ་རོགས་གནང་དང་ཞེས་བརྗོད་
པ་ཐོས་པས་ཟླ་བ་ལགས་ཀྱིས་ལམ་སེང་སྒོ་ཕྱེ། སྒོ་རྡུང་མཁན་དེ་ནི་གཞན་མ་
ཡིན་པར་ཆོས་མཛད་བསྟན་པའི་ཤག་ཚང་གི་ཆོས་མཛད་ཤེས་རབ་ཟེར་བ་
དེ་ཡིན་པ་དང་། ཁོང་ནི་དགེ་རྒན་གྱིས་ཤག་ཏུ་ཡོད་པའི་བསྟན་པའི་དངོས་
པོ་ཙག་ཙིག་དེ་དག་སྐྱེལ་བ་དང་ཆབས་ཅིག་གནས་ཚུལ་འདྲ་བྱུང་ཡོད་མེད་
བལྟ་བར་བཏང་གནང་བ་ཞིག་ཡིན་པ་རེད།
གཡང་འཛོམས་ལགས་ཀྱིས་དེ་རིང་ཡིན་ན་ཁྱེད་རང་གིས་ཞེད་སྣང་ཞེ་
པོ་ཅིག་བསླང་གནང་བྱུང་ཞེས་བཤད་ནས་ཁོང་སྡོད་དུ་བཅུག་ནས་ཇ་བླུགས།
ཆོས་མཛད་ཤེས་རབ་ཀྱིས་ཇ་དཀར་ཡོལ་དོ་བཏུངས་རྗེས་ད་ང་དགོངས་པ་
ཞུ་གི་ཡིན་ཞེས་བཤད། གཡང་འཛོམས་ལགས་ཀྱིས་ཏོག་ཙམ་བཞུགས་དང་།
བཞེས་ཐུག་གང་མཆོད་ནས་ཕེབས་ཆོག་ཅེས་བཤད་ཀྱང་ཁོང་གིས་རྒན་ལགས་
12ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
ཐུགས་བློ་བདེ་བའི་ཆེད་དུ་ང་མགྱོགས་ཙམ་འགྲོ་གི་ཡིན་ཞེས་བཤད་ནས་ཕྱིར་
ཐོན།
དེ་ནས་ཁོང་ཚོས་བསྟན་པའི་འགྲོ་ཆས་རྣམས་སྡོག་བཅས་བྱས་ཏེ་ཐུག་
པ་བཏུངས་ནས་སོ་སོར་ཉལ། ཉིན་གཉིས་པའི་ཞོགས་པ་གཡང་འཛོམས་
ལགས་ཀྱིས་ནམ་ཕྱེད་ཡོལ་ཙམ་ལ་ལངས་ནས་ཇ་བསྐོལ་ཏེ་བསྟན་པ་དང་ཟླ་
བ་ལགས་ཡར་ལངས་སུ་བཅུག་སྟེ་ཞོགས་ཟས་བཟས་ཤིང་། བསྟན་པ་ལ་སྐྱ་
ཆས་ཆ་ཚང་གྱོན་དུ་བཅུག་པ་ནི་འདི་ལྟར། ཟླ་བ་ལགས་ཀྱིས་ཁ་ས་ཉོས་མ་
ཐག་པའི་ཐེར་མ་སྨྱུག་ལྗང་གི་ཕྱུ་པ་དེ་དང༌། འབུ་རས་འོག་འཇུག ཞྭ་མོ་རྒྱ་སེ།
ཐེར་མ་རྒྱ་སྨུག་གི་གོས་ཐུང༌། ལྷམ་འཇུར་རྟ་ཡུ་ཐུང་བཅས་གྱོན་དུ་བཅུག་པས་
དངོས་འབྲེལ་ཕོ་གསར་ཉམས་དང་ལྡན་པ་ཞིག་ཏུ་གྱུར། འོན་ཏེ་བསྟན་པ་རང་
ཉིད་ནི་གྲྭ་ཆས་དོར་ནས་སྐྱ་ཆས་སྤྲོས་དགོས་བྱུང་བས་སེམས་པ་སྐྱོ་བའི་མིག་
ཆུ་དབང་མེད་དུ་ཤོར། གཡང་འཛོམས་ལགས་ཀྱིས་ད་དུང་གོས་བརྗེ་ལེན་
ཁག་ཅིག་དང་། བྱེ་རིལ་དང་བུ་རམ། བག་ལེབ་སོགས་རྔན་པ་དང༌། ཇ་མར་
དང་རྩམ་པ་བཅས་ཉིན་བདུན་ལྡེང་བའི་ལམ་ཆས་རྣམས་བསྡོག་ཅིང༌། ལག་
སྣེ་གཏོང་བྱེད་དངུལ་སྲང་ཉིས་བརྒྱ་ལྔ་བཅུ་ཐམ་པ་ཞིག་ཀྱང་སྤྲད། མི་ཆོས་
སྐོར་གྱི་བསླབ་བྱ་མང་པོ་ཞིག་བརྒྱབས་ཏེ་བྲལ་མི་ཕོད་བཞིན་དུ་ཁྱིམ་ནས་ཐོན།
གཡང་འཛོམས་ལགས་ཀྱིས་སྒོ་འགྲམ་བར་སྐྱེལ་མ་བྱས་ཤིང་། ལམ་བར་གཟབ་
གཟབ་བྱེད་དགོས་པ་དང་སྣ་དཀར་རྩེར་འབྱོར་རྗེས་བདེ་གནས་ཡང་ཡང་
གཏོང་དགོས་སོགས་ཀྱི་མངག་ཆ་བྱས་ཐོག་ཟླ་བ་ལགས་སུ་ཡང་འགྲུལ་རོགས་
13མཛའ་གཅུགས་ཀྱི་མི་ཚེ།
ཡག་པོ་ཞིག་མ་བྱུང་བར་ཁྱེད་རང་སྐྱེལ་བར་ཕེབས་ཨང་ཞེས་ཡང་ནས་ཡང་
དུ་མངགས། ཟླ་བ་ལགས་ཀྱིས་སྣང་དག་མི་དགོས། ངས་འགྲུལ་རོགས་ཡག་པོ་
ཞིག་མ་རྙེད་བར་ཕྱིན་ཆོག གལ་ཏེ་འགྲུལ་རོགས་མ་རྙེད་ན་ང་རང་སྣ་དཀར་
རྩེ་བར་འགྲོ་དགོས་བྱུང་ཡང་ཕྱིན་ཆོག་ཅེས་བཤད།
ཁོང་གཉིས་ཐོན་ནས་བར་སྐོར་ནང་དུ་སླེབས་སྐབས་ཀྱང་ནམ་ལངས་
གྲབས་མེད་པས་བར་སྐོར་གྱི་ནང་དུ་མིའི་འགྲུལ་བཞུད་མེད་པར་ཁ་ཁུ་སིམ་
པོ་ཡིན་པ་ལ་སྐབས་འགར་ཁྱི་སྒྲ་ལྷང་ཙམ་རེ་ཐོས་རྒྱུ་ཡོད་པ་དང་། བཤད་ཟུར་
དང་། ཟུར་ཁང་། བསམ་གྲུབ་ཕོ་བྲང་སོགས་སྒེར་པ་ཆེ་ཁག་གི་ཐོག་ཁ་ནས་
དཔེ་མཚམས་པ་ཚོས་དཔེ་ཆ་བློ་འཛིན་བྱེད་པའི་སྐྱོར་རྟའི་སྒྲ་ལྷང་ལྷང་ཞིག་
གོ་ཡི་ཡོད་པ་རེད། དཔེ་ཆ་སྐྱོར་བའི་སྒྲ་དེ་དག་ཐོས་དུས་བསྟན་པ་ནི་སེམས་
ཤིན་ཏུ་སྐྱོ་ནས་མིག་ཆུ་དབང་མེད་དུ་ཤོར།
ཁོང་གཉིས་གཡུ་ཐོག་ཟམ་པའི་འགྲམ་དུ་འབྱོར་སྐབས་རྒྱབ་ཕྱོགས་ནས་
བོང་བུའི་ཏོང་ཏོང་དང་གཡེར་ཁའི་སྒྲ་ལྷང་ལྷང་ཞིག་ཐོས། ཟླ་བ་ལགས་ནས་
བོང་འདེད་པ་ཁག་ཅིག་ཡོང་གི་ཡོད་པ་འདྲ་བས་ཁོ་ཚོ་བསྒུགས་ནས་དེ་ཚོ་
གང་དུ་འགྲོ་མིན་སྐད་ཆ་དྲིས་ན་མི་དགའ་འམ་ཞེས་བཤད་དེ་ཁོང་གཉིས་ནས་
གོམ་པ་དལ་དུ་བཏང་། གཡེར་ཁའི་སྒྲ་ཇེ་གསལ་དུ་སོང་བ་དང་ཐག་ཇེ་ཉེར་
སོང་ཞིང་། ཡུན་རིང་མ་འགོར་བར་འགྲུལ་པ་དེ་དག་གིས་ཁོང་གཉིས་ཀྱི་རྗེས་
ཟིན། ཟླ་བ་ལགས་ཀྱིས་བོང་འདེད་པ་དེ་དག་ག་ནས་ཡིན་པ་དང་། གང་དུ་
འགྲོ་བ་སོགས་སྐད་ཆ་དྲིས་པས་དེ་དག་ནི་རྒྱལ་རྩེ་ནས་ཡིན་པ་དང་ཕར་ལམ་
14ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
སྣ་དཀར་རྩེ་བརྒྱུད་ནས་འགྲོ་མཁན་ཡིན་པ་ཤེས་པས་ཧ་ཅང་དགའ་པོ་བྱུང་སྟེ་
ཁོང་ཚོར་བསྟན་པ་སྣ་དཀར་རྩེ་བར་མཉམ་དུ་ཁྲིད་རོགས་ཞེས་མངག་ཆ་བྱས་
ཤིང་། ཁོང་རྣམས་ལ་ལམ་བར་ཆང་རིན་གནང་རོགས་ཞེས་དངུལ་སྲང་ལྔ་བཅུ་
ཐམ་པ་སྤྲད། ཁོང་ཚོས་ཀྱང་སྣང་དག་མི་དགོས་ཞེས་ཁས་བླངས་ཤིང་བསྟན་
པའི་རྡོག་ཁྲེས་ཀྱང་བོང་བུའི་སྟེང་རྩར་བརྒྱབས། ཁོང་ཚོ་ཞོལ་རྡོ་རིང་ཕྱི་མའི་
མདུན་དུ་སླེབས་སྐབས་ཚང་མས་ཕོ་བྲང་པོ་ཏ་ལར་གཏད་ནས་ལག་ཟུང་ཐལ་
མོ་སྦྱར་བས་བསྟན་པ་ནི་མིག་ཆུ་རང་དབང་མེད་པར་ཤོར་ཞིང༌། ཁ་ཕོ་བྲང་
གི་ཕྱོགས་སུ་གཏད་ནས་མྱུར་དུ་ཕྱིར་ལོག་ཐུབ་པའི་སྨོན་ལམ་བཏབ། ནོར་གླིང་
གི་བྱང་སྒོའི་ཉེ་འགྲམ་དུ་འབྱོར་སྐབས་ནམ་ཡོངས་སུ་ལངས། སྐབས་དེར་ཟླ་
བ་ལགས་ཀྱིས་བོང་འདེད་པ་རྣམས་ལ་བུ་འདི་ལོ་ན་ཆུང་ཁར་ད་བར་ཕྱོགས་
འགྲོ་བྱེད་མ་མྱོང་བས་ཁྱེད་རྣམ་པས་ཕྱག་རོགས་གང་ཡག་གནང་རོགས་ཞེས་
བསྐྱར་དུ་མངགས་ཤིང་བསྟན་པ་ལའང་ལམ་བར་གཟབ་གཟབ་བྱེད་ད
ཞེས་མངག་ཆ་བྱས་ནས་ཕྱིར་ལོག
འགྲུལ་པ་ཕལ་
པ་ཕལ་ཆེར་ཐོ་རེངས་ནས་ཐོན་དགོས་པ་དང་ཞོགས་པ་ཐོན་
སྐབས་ཞོགས་ཇའམ་ཞོགས་ཟས་མི་ཟ་བར་ཉི་དྲོས་ཙམ་ལ་ཚ་ཕོག་རྒྱག་པ་
ཞེས་ཞོགས་ཟས་ཟ་སྲོལ་ཡོད་པ་ལྟར་ཉི་དྲོས་ཙམ་ལ་ཁོང་རྣམས་རྐྱང་ཐང་
ན་ཁར་འབྱོར་བས་བོང་འདེད་པ་རྣམས་ནས་བོང་བུའི་ཁལ་ཕབ་ཅིང་ཟས་
ལ་བཀྲམས། རེས་འགས་ཆུ་ལེན་པ་དང༌། འགའ་ཞིག་གིས་ལྕི་བ་སྐམ་པོ་སྒྲུག
ལ་ལས་ཐབ་རྡོ་བསྒྲུགས་ནས་ཐབ་བཅའ་བ་དང་མེ་གཏོང་བ་སོགས་བྱས་ཏེ་
15མཛའ་གཅུགས་ཀྱི་མི་ཚེ།
ཇ་བསྐོལ། ཇ་འཁོལ་བ་དང་ཚང་མ་རྡོ་ཐབ་ལ་བསྐོར་ནས་བསྡད་དེ་ཚ་ཕོག་
བརྒྱབས་ཅིང་། ཚང་མ་ཐབ་ཀྱི་འགྲམ་དུ་སྒོར་འཁྱིལ་ལེར་བསྡད་དེ་རང་རང་
གི་རྩམ་ཁུག་བཏོན་ནས་རུབ་རུབ་བྱས་ནས་བཞག་སྟེ་རྩམ་པ་འདི་ནས་བསྲེས་
དང་ཞེས་ཤོད་རེས་བྱས་ཏེ་མི་ཚང་མས་སྒོག་ཕོར་བཏོན་ཏེ་རྩམ་ཁུག་ཚང་མའི་
ནང་ནས་རྩམ་པ་ཉུང་ཉུང་རེ་བཏབ་སྟེ་སྤགས་བཟས། དེ་ནི་རྩམ་པ་བསྲེས་
ནས་བཟས་ན་ཞིམ་པོ་ཡོད་པ་ནི་བོད་ཀྱི་གཏམ་དཔེར་རྩམ་བསྲེས་མར་ཁུ་
དང་འདྲ་ཞེས་བརྗོད་སྲོལ་ཡོད་པ་ལྟར་རོ། །བསྟན་པས་ཀྱང་རང་གི་རྩམ་ཁུག་
ཁོང་ཚོའི་རྩམ་ཁུག་དང་མཉམ་དུ་བཞག་པ་མ་ཟད། སྲུ་མོས་བསྐུར་བའི་བག་
ལེབ་དང་མར་ཟན་རྣམས་བཏོན་ནས་ཁོང་ཚོར་བཏང་བས་ཁོང་ཚོས་ཀྱང་
ཏོག་ཙམ་རེ་བླངས་ནས་བཟས་ཏེ་ལྷ་ས་བའི་བག་ལེབ་དང་མར་ཟན་རང་རེད་
ཞིམ་པ་ལ་ཨང་ཞེས་བསྔགས་བརྗོད་བྱས། ཁོང་ཚོ་ཇ་འཐུང་སྤགས་བཟས་བྱས་
ནས་སླར་ཡང་བོང་བུར་ཁལ་བཀལ་ནས་ལམ་དུ་ཞུགས།
ཁོང་ཚོ་འབྲས་སྤུངས་དགོན་གཤམ་དུ་སླེབས་སྐབས་བསྟན་པ་སླར་
ཡང་མིག་ཆུ་ཁྲུམ་ཁྲུམ་དུ་ཤོར་ཞིང་དགོན་པར་གཏད་ནས་ལག་གཉིས་ཐལ་
མོ་སྦྱར་ཞིང་སྨོན་ལམ་བཏབ། བོང་འདེད་པ་ཞིག་གིས་བུ་སེམས་པ་སྐྱོ་བྱུང་
ངམ། ཕྱོགས་ལ་ཐོན་པ་དང་པོ་ཡིན་ན་སྐྱོ་ལྷང་ལྷང་ཞིག་ཡོང་གི་རེད། ཡིན་
ན་ཡང་བློ་ཁོག་ཆེ་ཙམ་བྱེད་དགོས། ཕོ་ཁྱོ་ག་རེད་པ་ཞེས་བཤད། བསྟན་པ་ནི་
མགོ་འཇོག་ཙམ་བྱེད་པ་ལས་ལན་གང་ཡང་མ་སློག་པར་སེམས་སྐྱོ་ལྷང་ལྷང་
ངང་བསྐྱོད་དོ། །
16
1ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
ཉི་མ་མ་བཞུད་ཙམ་ལ་ཁོང་ཚོ་མཉེས་ཐང་དུ་འབྱོར། སྒོ་ར་ཆེན་པོ་ཞིག་
གི་ནང་དུ་གནས་ཚང་གཡར་ནས་བོང་འདེད་པ་ཚོས་བོང་བུའི་ཁལ་རྣམས་
ཕབ་སྟེ་སྒོ་རའི་དཀྱིལ་དེར་སྒོར་འཁྱིལ་ལེར་བརྩིགས། དེའི་དཀྱིལ་དུ་རྡོ་ཡི་
སྒྱིད་པུ་གསུམ་གྱི་ཐབ་ཅིག་བཟོས་ཏེ་ཇ་བསྐོལ། དེའི་བར་ན་བོང་འདེད་པ་
གཅིག་གིས་བོང་བུ་དེད་ནས་ཕྱིར་ཡུར་བུའི་ཁར་ཆུ་སྟེར་བར་སོང༌། མི་གཞན་
ཞིག་གིས་དོ་པོ་བརྩིགས་པའི་གཞོགས་ཤིག་ཏུ་བོང་བུ་འདོགས་སའི་ལག་
གདང་བརྒྱབ། བོང་བུར་ཆུ་སྟེར་ས་ནས་ཚུར་སླེབས་མ་ཐག་བོང་བུ་རྣམས་
རེ་རེ་བཞིན་ལག་གདང་ལ་བཏགས་ནས་གནས་ཚང་ནས་གཟན་པ་ཉོས་ཏེ་
བོང་བུར་གཟན་པ་སྟེར་རྗེས་ཚང་མ་ཐབ་ལ་བསྐོར་ནས་བསྡད་དེ་ཇ་འཐུང་
སྤགས་བཟས་བྱས།
ས་རུབ་ལ་ཉེ་བའི་ཚེ་ཚང་མ་དོ་པོ་བརྩིགས་པའི་འགྲམ་དུ་མལ་ཆས་
བཟོས་ཏེ་ཉལ། བོང་འདེད་པ་ཚོའི་མལ་གདན་ནི་བོང་བུའི་སྒ་གདན་དང་།
བོང་བུའི་སྒ་ཡི་སྟེང་དུ་སྔས་འཇམ་དུ་རང་རང་གི་དོར་མ་བརྒྱབས་ནས་སྔས་
མགོ་བྱས་ཏེ་ཉལ་བས་བསྟན་པས་ཀྱང་བོང་བུའི་སྒ་གདན་ཞིག་བླངས་ཏེ་
གདན་དུ་བཏིང༌། སྒ་ཞིག་བླངས་ནས་སྔས་སུ་བྱས་ནས་ཉལ། ཐོག་མེད་པའི་
སྡེར་ཐང་དུ་ཉལ་བ་ཐེངས་དང་པོ་ཡིན་ལ་སྔས་མགོ་དང་མལ་སྟན་མཁྲེགས་
པོར་ཤིན་ཏུ་མ་གོམས་པས་གཉིད་ཡེ་ནས་མ་ཁུག་པར་ནམ་མཁར་བལྟས་ནས་
སྡོད་པའི་སྐབས་སུ་དགེ་རྒན་གྱི་བྱམས་བརྩེའི་ཞལ་རས་དང་། རང་ཤག་གི་
མལ་སྟན་སོགས་དྲན་ནས་སེམས་པ་ཤིན་ཏུ་སྐྱོ་བའི་མིག་ཆུ་ཟམ་མི་ཆད་པ་
17མཛའ་གཅུགས་ཀྱི་མི་ཚེ།
ཤོར་ཏེ་དུམ་ཞིག་མགོ་བོ་མལ་ཟན་གྱིས་བཏུམས་ཏེ་ངུས།
ཉིན་གསུམ་འགྲོ་བའི་ཞོགས་པ་ཐོ་རེངས་ནས་ཐོན་ཏེ་ལྕགས་ཟམ་གྲུ་ཁར་
སླེབས་སྐབས་ཉི་མ་ཤར་བས་དེ་གར་ཚ་ཕོག་བརྒྱབས། གྲུ་དོན་ནས་གམ་པ་
ལའི་ལ་དཀྱིལ་ཙམ་དུ་སླེབས་སྐབས་བསྟན་པ་ནི་སྐྱུག་མེར་ལྡང་ཞིང་མགོ་བོར་
ན་ཟུག་ཆེན་པོ་བཏང་སྟེ་གོམ་པ་རེ་རེ་ཙམ་སྤོ་བ་དཀའ་ཡང་སྡུག་རུས་བྱས་
ནས་མདུན་དུ་ཕྱིན་པས་གོམ་པ་ཉི་ཤུ་ཙམ་སྤོས་རྗེས་ས་དེ་གར་འགྱེལ་ནས་
དྲན་པ་འཐོར། བོང་འདེད་པ་ཚོ་ལ་ནི་བསྟན་པ་རྗེས་སུ་ལུས་པ་དང་འགྱེལ་བ་
སོགས་ཀྱི་དོ་སྣང་མ་བྱུང་བའི་ངང་དུ་ལ་རྩེར་འབྱོར། སྐབས་དེར་བོང་འདེད་པ་
ཚོའི་ནང་གི་རྒན་གྲས་ཤིག་གིས་ད་ནི་ངལ་གསོ་ཞིག་བྱས་ནས་ལྷ་གསོལ་ཞིག་
བཏང་ན་མི་དགའ་འམ་བྱས་པས་ཚང་མས་དེ་ལེགས་ཞེས་བཤད་ནས་རང་
རང་གི་ལྟོ་ཕད་བསྔོགས་ནས་གྲོད་ཆང་དང་རྩམ་པ་བཏོན་ཏེ་སྒོར་འཁྱིལ་ལེར་
བསྡད་ནས་ཕན་ཚུན་ཆང་འཐུང་ཟེར་བའི་སྐབས་བསྟན་པ་དེར་མེད་པ་གཞི་
ནས་ཤེས། ཚང་མ་ཡར་ལངས་ཏེ་གཡས་གཡོན་གང་སར་ཕར་ལྟ་ཚུར་ལྟ་བྱས་
ཀྱང་བསྟན་པ་ཐག་ཉེ་སར་མཐོང་རྒྱུ་མེད་པར་བརྟེན་ཚང་མ་དངངས་འཚབ་
ལངས་ཏེ་འགའ་ཞིག་གིས་འཕྲང་ལམ་ལ་རྐང་པ་འདྲེད་ནས་གཡང་དུ་ལྷུང་བ་
ག་ལེར་རྗེས་སུ་ཡོང་གི་མེད་དམ་ཞེས་སོགས་བརྗོད་མཐར་ཁོང་ཚོའི་ཁྲོད་ནས་
ལོ་ཆུང་བ་གཉིས་ལ་བབས་ནས་བལྟ་བར་བཏང་།
ཁོང་གཉིས་ལ་སྐེད་དུ་མ་འབྱོར་ཙམ་ལ་བསྟན་པ་ལམ་ཟུར་ཞིག་ཏུ་ཁ་
མིན་ནམ་ཟེར། ཡང་འགའ་ཞིག་གིས་ཐང་ཆད་ནས་ལ་ལ་འཛེགས་མ་ཐུབ་པར་
18ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
བུབ་ཏུ་འགྱེལ་ནས་ཡོད་པ་མཐོང་། ཁོང་གཉིས་ནས་བསྟན་པ་ཡར་སྐྱོར་ནས་
ལྟ་སྐབས་བསྟན་པ་ནི་ཁ་གྲག་རྒྱུ་མེད་ལ་འགུལ་རྒྱུ་ཡང་མེད་པ་མ་ཟད་མཆུ་
ཡང་སྔོན་པོར་གྱུར་ཡོད་པ་རེད། སྐབས་དེར་མི་གཅིག་གིས་མི་འདི་ཤི་ཟིན་
འདུག་ཅེས་བཤད། ཡང་མི་གཞན་དེས་ཁོའི་དཔྲལ་བར་ལག་པ་འཆང་ནས་ད་
ལྟ་དྲོད་བསྡད་འདུག་པས་རྦད་དེ་རང་ཤི་ཨེ་ཡོད་ཟེར། ཡང་ཅིག་ཤོས་ཀྱིས་ད་
ནི་རྦད་དེ་ཤི་མེད་ན་ཡང་རུང་ཤི་ཟིན་ན་ཡང་རུང་གང་ལྟར་ཤི་རྒྱུ་ལས་ནི་མི་
འདུག་པས་འདི་ཁུག་ཁུག་ཅིག་ཏུ་འཇོག་རྒྱུ་མ་གཏོགས་བྱེད་ཐབས་གཞན་ནི་
མེད་ཅེས་བཤད། ཡང་གཞན་དེས་ཤི་གསོན་གང་ཡིན་རུང་འདི་གར་གཡུགས་
བཞག་ན་བློས་བཟོད་ཨེ་ཡོང་ཟེར། ཡང་གཞན་དེས་འདི་གར་མ་བཞག་ན་
ཅི་བྱེད། སྐུ་ཕུང་འཁྱེར་ནས་རྩིས་སྤྲོད་ས་ནི་མེད་ཅེས་བཤད། ཡང་མི་གཞན་
དེས་ད་ལྟ་ལུས་ལ་དྲོད་ཡག་པོ་བསྡད་འདུག་པས་གཅིག་བྱས་ན་དྲན་པ་གསོས་
ཀྱང་སྲིད་པས་ང་གཉིས་ནས་ལ་རྩེ་བར་ཁུར་ཏེ་ལ་རྩེར་སླེབས་ནས་ཁོང་ཚོས་
ཅི་ཟེར་བལྟ་རྒྱུ་རེད། འདི་གར་བཞག་ན་ཁོང་ཚོས་ཀྱང་གང་ཟེར་མི་ཤེས་ཞེས་
བཤད་པས་རོགས་པ་དེས་ཀྱང་འོ་ན་དེ་ལྟར་བྱེད་ཅེས་བཤད་ནས་ཁོང་གཉིས་
རེས་མོས་ཀྱི་རྒྱབ་ཏུ་ཁུར་ནས་ལ་རྩེར་སླེབས།
དེར་ཡོད་མི་རྣམས་ཀྱི་ནང་ནས་ལོ་ན་རྒན་པ་ཞིག་གིས་འདི་ནི་ལ་དུག་
བརྒྱབས་པ་ཞིག་ཡིན་འདུག་གདོང་ལ་ཆང་སྟོར། ཁ་ལ་ཆང་བླུགས་ན་དྲན་པ་
གསོས་མི་ཡོང་ངམ་ཞེས་བརྗོད་ནས་མི་དེས་བཤད་པ་ལྟར་བྱས་པས་བསྟན་པ་
གཞི་ནས་དྲན་པ་གསོས། དེ་ནས་ཁོང་ཚོས་ཁོ་ལ་ཆང་གི་སྐྱོ་མ་ཞིག་སྟེར། ཇ་
19མཛའ་གཅུགས་ཀྱི་མི་ཚེ།
སྐམ་པོ་ཏོག་ཙམ་ཞིག་ཁའི་ནང་དུ་མུར་དུ་བཅུག་པས་ཅུང་ཟད་བདེ་ཉམས་
བྱུང༌། དེ་ནས་ཁོང་ཚོས་ལྷ་རྒྱལ་འཐེན་ནས་ལ་བབས་ཏེ་འགྲོ་སྐབས་ལོ་གཞོན་
པ་ཞིག་ལ་བསྟན་པ་སྐྱོར་དུ་བཅུག་ནས་ཕྱིན་པས་ལ་གཤམ་དུ་སླེབས་སྐབས་
བསྟན་པ་སེང་དྲག་ཏུ་སོང༌།
ལྷ་ས་ནས་ཐོན་ཏེ་ཉིན་དྲུག་སོང་བའི་ཉིན་མོ་དེར་ཁོང་ཚོ་གྲོང་ཚོ་ཞིག་
གི་འདབས་སུ་འབྱོར། བོང་འདེད་པ་ཚོས་བསྟན་པ་ལགས། ད་སྣ་དཀར་རྩེར་
འབྱོར་སོང་། ང་ཚོ་ཞལ་གྱེས་ཞུ་རན་སོང་ཞེས་བཤད་ནས་བོང་བུའི་སྟེང་ནས་
བསྟན་པའི་རྡོག་ཁྲེས་ཕབ་སྟེ་ཁོ་ལ་སྤྲད། བསྟན་པས་ཀྱང་ཁོང་རྣམས་ལ་ཐུགས་
རྗེ་ཆེ་ཡང་ཡང་ཞུས་ནས་གྲོང་གི་ནང་དུ་འཛུལ། འོན་ཀྱང་ཨ་ཞང་སངས་རྒྱས་
ལགས་ཀྱི་ནང་གང་དུ་ཡོད་མེད་ཤེས་ཀྱི་མེད་པ་རེད།
ཁོ་པ་གྲོང་ཚོའི་ནང་ཡར་འཛུལ་ཙམ་ལ་གཡུལ་ཁ་ཆེན་པོ་ཞིག་གི་ནང་
དུ་ཕྲུ་གུ་འགའ་ཞིག་ཨ་ཅུག་རྒྱག་བཞིན་ཡོད་པ་མཐོང་ནས་ཁོང་ཚོའི་འགྲམ་
དུ་ཕར་ཕྱིན་ནས་སྣ་དཀར་རྩེ་གཡུལ་ཁ་གོང་ཟེར་བ་དེ་གང་དུ་ཡོད་དམ་ཞེས་
དྲིས་པས་ཕྲུ་གུ་ལོ་བཅུ་གཉིས་ཙམ་དུ་སླེབས་པ་ཞིག་གིས་ཕྲུ་གུ་གཞན་ཞིག་ལ་
མཛུབ་མོ་བཙུགས་ནས་གཡུལ་ཁ་གོང་ཟེར་ན་ཕྲུ་གུ་ཐལ་ཕྱུར་བ་ཕ་གིའི་ནང་
རེད་ཅེས་བཤད་ཅིང༌། ད་དུང་ཁོས། ཁོ་རེ་བཀྲ་རྡོར། ཁྱོད་ཚོའི་ནང་འཚོལ་
མཁན་འདུག་ཅེས་སྐད་བཏང་བས་གོས་དང་ངོ་གདོང་ཚང་མ་ཐལ་བས་
ཁེངས་པའི་ཕྲུ་གུ་ལོ་བརྒྱད་དགུ་ཙམ་ལོན་པ་ཞིག་གིས་བསྟན་པའི་མདུན་དུ་
ཚུར་རྒྱུག་ཡོང་སྟེ་ང་ཚོའི་ནང་ཡར་ཙམ་དེ་གར་རེད། ཕེབས་དང་ཞེས་བཤད་
20ནས་ནང་དུ་ཁྲིད།
ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
སྒོ་འགྲམ་དུ་སླེབས་པ་དང་འདོགས་ཁྱི་ཆེན་པོ་དོམ་བུ་སྙིང་དཀར་
ཞིག་བཏགས་ཡོད་པས་བསྟན་པ་སྐྲག་སྟེ་ཕྱིར་འགྲོས་ཤོར། ཕྲུ་གུ་དེས་ཞེད་
སྣང་གནང་མི་དགོས། ཁྱི་ངས་བཀག་ཆོག་ཟེར་ནས་སྔོན་ལ་ཕྱིན་ཏེ་ཁྱི་བཀག
བསྟན་པ་སྒོ་འཛུལ་དུས་སྒོ་རའི་ཟུར་ཞིག་ཏུ་བུད་མེད་རྒན་ཆགས་ཙམ་ཞིག་
གིས་བ་ཡི་འོ་མ་འཇོ་བཞིན་ཡོད་པ་མཐོང་ནས་དེ་གར་ལངས་ནས་ཡུད་ཙམ་
རིང་ཅི་ཟེར་འདི་ཟེར་མེད་པར་ལུས། དེ་ནས་བུ་ཆུང་ཆུང་དེས་ཨ་མ་ལགས་
ཁོང་གིས་ང་ཚོའི་ནང་འཚོལ་གྱི་འདུག་ཅེས་བཤད། བསྟན་པས་གཞི་ནས་ང་
ཆོས་མཛད་བསྟན་པ་ཡིན། སྲུ་མོ་གཡང་འཛོམས་ལགས་ཀྱིས་ཨ་ཞང་ལགས་
ཀྱི་སར་རྒྱུག་གསུང་གི་འདུག་ཅེས་བཤད་པས་བུད་མེད་དེས་ཨ་ཙི་ཆོས་མཛད་
ཡིན་པ་རེད། མགྱོགས་པོ་ཡར་ཕེབས་དང་། ཁྱེད་རང་གི་ཨ་ཞང་ལགས་གཡབ་
སྟེང་ལ་བཞུགས་ཡོད། བུ་བཀྲ་རྡོར། ཇོ་ལགས་ཡར་གདན་འདྲེན་ཞུས་ཤིག
ངས་ལམ་སེང་སླེབས་ཡོང་ཞེས་བཤད། བཀྲ་རྡོར་གྱིས་ཀྱང་ཇོ་ལགས་ཡར་
ཕེབས་དང་ཞེས་བཤད་ནས་གཡབ་སྟེང་དུ་ཁྲིད།
ཨ་ཞང་སངས་རྒྱས་ལགས་ནི་གཡབ་སྟེང་དུ་སྣ་ཐ་ཞིག་དབུར་ནས་
བསྡད་ཡོད་པ་རེད། ཁོང་ནི་ལྷ་སར་ཐེངས་མང་འགྲོ་མྱོང་བར་བརྟེན་བསྟན་
པ་ངོ་ཤེས་ཀྱི་ཡོད་པས་སྐབས་དེར་བསྟན་པ་དེར་སླེབས་པ་མཐོང་མ་ཐག་ཧང་
སངས་པའི་ངང་འ་ཛི་ཆོས་མཛད་སླེབས་བྱུང༌། རོགས་པ་སུ་ཡོད་དམ་ཞེས་
འདྲི་བཞིན་དུ་ཡར་ལངས་ནས་བསྟན་པའི་གདོང་བསུས། བསྟན་པ་ནི་ཨ་ཞང་
21མཛའ་གཅུགས་ཀྱི་མི་ཚེ།
ལགས་ཞེས་བརྗོད་ནས་ཁོང་ལ་འཐམས་ནས་རང་དབང་མེད་པར་ངུ་ཤོར། ཨ་
ཞང་སངས་རྒྱས་ལགས་ཀྱང་དངངས་འཚབ་དང་བཅས་ཏེ་བུ་གང་བྱས་སོང་།
སྔོན་ལ་མར་བསྡད་ནས་ཤོད་དང་ཞེས་བཤད།
སྐབས་དེར་བ་འཇོ་མཁན་གྱི་བུད་མེད་དེ་ཡང་ཡར་སླེབས་ནས་ཤར་
རྒྱག་ཐབ་ཚང་དུ་ཕྱིན་ནས་ཇ་བཟོས་ཏེ་བསྟན་པར་ཇ་གང་བླུགས་བཞིན་དུ་
ཆོས་མཛད་སྤྱན་ཆབ་མ་བསིལ་དང༌། གང་གནང་སོང་ངམ་ཟེར་ནས་ཇ་ཕོཪ་
བཏེགས། བུད་མེད་དེ་ནི་གཞན་མིན་པར་ཨ་ཞང་སངས་རྒྱས་ལགས་ཀྱི་སྐུ་ཟླ་
སྐྱིད་པ་ལགས་ཟེར་བ་དེ་ཡིན་པ་རེད། བསྟན་པས་མགོ་བོ་ལྕོག་ཙམ་བྱས་ནས་
ཕོར་པ་ཚུར་བླངས་ཏེ་ཇ་བཏུངས། སྐྱིད་པ་ལགས་ནས་ཁྱེད་གཉིས་ལྷོད་ལྷོད་
བྱས་ནས་བཞུགས་ཤིག་ངས་ཞལ་ལག་སྤྲོ་པོ་ཞིག་བཟོས་ཡོང་ཞེས་བཤད་ནས་
ཐབ་ཚང་དུ་སོང༌། སངས་རྒྱས་ལགས་ཀྱིས་སླར་ཡང་ཆོས་མཛད་ཡང་སྙིང་ག་
རེ་བྱས་སོང་ངམ་ང་ལ་མགྱོགས་པོ་ཤོད་དང་ཞེས་བསྐྱར་དུ་དྲིས། བསྟན་པས་
དབུགས་རིང་ཞིག་བཏང་ནས་མིག་ཆུ་གཏོང་བཞིན་དུ་རང་ལ་བྱུང་བའི་གནས་
ཚུལ་རྣམས་ཞིབ་པར་བཤད།
སངས་རྒྱས་ལགས་ནི་ཡུད་ཙམ་རིང་ཧོན་འཐོར་བ་བཞིན་དུ་ལུས། དེ་
ནས་ཁོང་གིས་དབུགས་རིང་ཞིག་བཏང་ནས་ད་མིག་ཆུ་མ་གཏོང༌། ཚེ་སྔོན་
གྱི་ལས་ཡིན་བསམ་པ་གྱིས། ད་ནི་ཐབས་གཞན་ནི་མེད་པས་གནས་སྐབས་
འདིར་སྡོད་རྐྱང་གྱིས། རྗེས་སུ་ཇི་གབ་ལྟ་གིན་ལྟ་གིན་བྱས་ཆོག འདི་གར་ནི་
ཨ་ཞང་གི་ཁྱིམ་ཡིན་པས་སུ་ལའང་འཚེར་དགོས་དོན་མེད། རང་གི་ཁྱིམ་ཡིན་
22
22ལེའུ་དང་པོ། རྐྱེན་ངན་བྱ་རྡོ་ལམ་འཕྲད།
བསམ་པ་བྱས་ཏེ་སེམས་ལྷོད་ལྷོད་བྱས་ནས་སྡོད་ཨང་ཞེས་བཤད་དེ་དཔུང་
པར་བཅག་བཅག་བྱས་པས་བསྟན་པའི་སེམས་ལ་དྲོ་སོབ་སོབ་བྱུང་སྟེ་མགོ་
བོ་ལྕོག་ལྕོག་བྱས། ཡང་སངས་རྒྱས་ལགས་ཀྱིས་ཆོས་མཛད་རང་གི་ལྷ་སར་
བྱུང་བའི་གནས་ཚུལ་དེ་ཚོ་སུ་ལ་ཡང་ཤོད་མི་རུང་བས་སེམས་ལ་ཞོག་ཅིག་
ཅེས་བཤད་པས་བསྟན་པས་ལགས་སོ་ཞེས་བཤད། དེ་ནས་བཟུང་སྟེ་ཁོང་གྲོང་
གསེབ་ཀྱི་ཁྱིམ་ཚང་ཞིག་ཏུ་འཚོ་བ་སྐྱེལ་བའི་འགོ་ཚུགས་སོ།། །།
23ལེའུ་གཉིས་པ། ཞིང་པའི་འཚོ་བ།
ཐོས་བརྩོན་ཨེན་ཆུང་དབང་བྲལ་གྲོང་གསེབ་ཏུ། །
གྱར་ཞིང་སོ་ནམ་པ་ཡི་འཚོ་བར་རོལ། །
ལས་ལ་བརྩོན་པས་སོ་ནམ་བྱ་བ་ཀུན། །
བྱང་བས་ཁྱིམ་དང་ཡུལ་མིའི་བསྔགས་པ་ཐོབ། །
ལྷ་ས་ནས་སླེབས་མ་ཐག་པའི་མི་ཞིག་གི་ངོས་ནས་བཤད་ན་སོ་ནམ་གྱི་
ལས་ལ་དངོས་སུ་ཞུགས་པ་ལྟ་ཅི་སོ་ནམ་པའི་ལག་ཆ་དེ་ཚོ་བཟུང་སྟངས་ཀྱང་
མི་ཤེས་པས་ནང་མི་རྣམས་ཞིང་ལས་སུ་འགྲོ་སྐབས་ཆོས་མཛད་ཡོང་མི་དགོས་
ནང་དུ་སྡོད་ཅིག་ཟེར་གྱི་ཡོད་ཀྱང༌། ཨ་ཞང་སོགས་ཀྱི་གང་ཞིག་བཤད་རུང་མ་
བཤད་རུང་གང་ལྟར་རང་གི་ཁྱིམ་མིན་པར་བརྟེན་ལྟོ་བཟས་ནས་ལས་ཀ་མེད་
པར་བདེ་བདེ་ལྷོད་ལྷོད་དུ་བསྡད་ན་ག་ནས་འགྲིག་སྙམ་སྟེ་ལས་ཀ་ཚང་མར་
ཨ་ཞང་དང་མཉམ་དུ་འགྲོ་རྐྱང་བྱེད་ཀྱི་ཡོད།
ལྷ་ས་ནས་གྱོན་ཡོད་པའི་ཐེར་མའི་ཕྱུ་པ་དང༌། གོས་ཐུང༌། དེ་བཞིན་
ལྷམ་འཇུར་རྟ་ལ་སོགས་པའི་གྱོན་ཆས་དེ་རྣམས་ཞིང་ཁའི་ནང་དུ་གྱོན་མི་བདེ་
བར་བརྟེན་སྐྱིད་པ་ལགས་ནས་འཚེམ་བཟོ་བ་གདན་དྲངས་ནས་སྣམ་བུ་ནག་
པོའི་གོས་ཐུང་གོང་བ་དཀར་པོ་བཏང་བ་ཞིག་དང་། སྣམ་བུ་ནག་པོའི་སྟོད་
24ལེའུ་གཉིས་པ། ཞིང་པའི་འཚོ་བ།
ཐུང་གོང་བ་ལ་གོས་ཆེན་གྱི་སྒྲིལ་བཏང་བ་ཞིག ལྷམ་ཟོན་པ་སྣམ་བུ་མཚལ་ཁ་
དང་ལྗང་ཁུའི་བོལ་དཀྲིས་བཏང་བ་ཞིག་བཅས་བཟོས་ནས་སྤྲད་པས་སེམས་
སུ་ཡང་བསྐྱར་རང་ཉིད་སྐྱ་བབས་པའི་ཚོར་བ་ཞིག་བྱུང་སྟེ་མིག་ལ་མཆི་ཞག་
འཁོར། འོན་ཀྱང་རང་ཉིད་དགོན་པར་སྡོད་པའི་བསོད་ནམས་ནི་མེད་པས་ད་
ནི་ལྟ་བ་ལྷ་དང་མཉམ་ཡང་སྤྱོད་པ་མི་དང་བསྟུན་དགོས་པ་ཡིན་སྙམ་ནས་
གྲོང་གསེབ་པའི་ཆས་གོས་དེ་རྣམས་གྱོན་ཏེ་དཔུང་ས་འོག་ཏུ་བཅུག་ནས་ཞིང་
ལས་ལ་གང་ཐུབ་ཅི་ཐུབ་ངང་ཞུགས།
དེ་ནས་བཟུང་སྟེ་དཔྱིད་ཀ་ལུད་འདོན་ས་དང་། ཞིང་ཁ་འདེབས་ས།
དབྱར་ཁ་ཞིང་ཆུ་འདྲེན་ས། སྟོན་ཁ་བཙས་མ་བརྔ་ས་དང་གཡུལ་ལས་གཏོང་
ས། དེ་བཞིན་བ་མཛོ་འཚོ་བར་འགྲོ་བ་སོགས་ཞིང་འབྲོག་གི་བྱ་བ་ཚང་མར་
ཨ་ཞང་དང་མཉམ་དུ་གཡོ་ཟོལ་མེད་པར་འབད་བརྩོན་ལྷོད་མེད་བྱས་པས་
ཨ་ཞང་སངས་རྒྱས་ལགས་ཀྱང་དཔུང་པ་ཡང་དུ་སོང༌།
སངས་རྒྱས་ལགས་སུ་བུ་གཉིས་དང་བུ་མོ་གཅིག་ཡོད་པ་ལས་བུ་རྒན་
པའི་མིང་ལ་ཁྱི་སྐྱག་ཟེར་བ་དང༌། ཁོ་ནི་སྐད་ཆ་ཤོད་སྐབས་ང་...ང་...ཁོ་...ཁོ་
...སོགས་ཁ་དིག་དིག་བྱེད་ཅིང་སྐད་ཆ་ཐོན་ཁག་པོ་ཞིག་ཡོད་པས་ལུང་པའི་
མིས་ཁོ་ལ་གཡུལ་ཁ་གོང་གི་དིག་པ་ཞེས་མིང་འདོགས་བཏགས་ཡོད་པ་རེད།
བསྟན་པས་ཁོའི་ཁ་དིག་བསྲངས་བའི་ཐབས་སུ་ལྷ་སའི་ལྕེ་སྦྱོང་ཁག་གཅིག་
བསླབས་ནས་སྦྱོང་དུ་བཅུག་པ་ནི་དང་ཐོག་ཉིན་ཁ་ཤས་རིང་ཁབ་རྒྱ་ཁབ་ཐབ་
རྒྱ་ཐབ་ཅེས་བར་མ་བཅད་པར་སྦྱོང་དུ་བཅུག་ནས་དེ་དག་སྒྲ་དག་པོར་བརྗོད་
25
25མཛའ་གཅུགས་ཀྱི་མི་ཚེ།
ཐུབ་པའི་རྗེས་སུ། རྡོ་གྱང་ལ་བཞུས། གྱང་རྡོ་ལ་བཞུས་ཞེས་བསྟུད་མར་ཉིན་
ཤས་རིང་སྦྱོང་དུ་བཅུག དེ་སྒྲ་དག་པོར་འདོན་ཤེས་པའི་རྗེས་སུ། རྩེའི་ཞལ་
ལའི་སྒང་ལ་བྱ་དེ་འདྲེད་བརྡར་ཤོར་ཞེས་པ་དེ་སྦྱོང་དུ་བཅུག དེ་འབྱོང་པོ་
བྱུང་བའི་རྗེས་སུ་གཟིམས་ཤག་བཤད་སྒྲའི་ཞབས་ཕྱི་བཞི་ལ་ཞྭ་མོ་སོག་ཞྭ་བཞི་
ཞེས་པ་དེ་ཉིན་ཤས་སྦྱོང་དུ་བཅུག དེ་ཡང་དག་པོ་བརྗོད་ཐུབ་པའི་རྗེས་སུ།
ལྷ་སའི་ཕོ་རོག་དང་། པོ་ཏ་ལའི་ཕོ་རོག སུ་ཡ་རབས་ཟེར་ན། ལྷ་སའི་ཕོ་རོག་
ལས་པོ་ཏ་ལའི་ཕོ་རོག ལོས་ཡ་རབས། ཞེས་པ་དེ་སྒྲ་དག་ཅིང་མགྱོགས་པོའི་
ངང་བསྟུད་མར་ཐེངས་ཉི་ཤུ་མ་ནོར་བར་བརྗོད་མ་ཐུབ་བར་སྦྱོང་དུ་བཅུག་
པས་དེ་ནས་བཟུང་སྟེ་ཁྱི་སྐྱག་གི་ཁ་དིག་ཡོངས་སུ་སངས་པས་ལུང་པའི་མིས་
ཆོས་མཛད་བསྟན་པ་ཟེར་བ་འདི་སླེབས་ནས་གཡུལ་ཁ་གོང་གི་དིག་པའི་ཁ་
དིག་མེད་པར་གྱུར་འདུག་ཟེར་བ་བྱུང༌།
དེའི་འོག་བུ་མོ་ཞིག་ཡོད་པ་དེའི་མིང་ལ་ཆུང་སྐྱིད་ཟེར་བ་དང་། ཆུང་
ཤོས་བུ་ཞིག་ཡོད་པ་དེའི་མིང་ལ་བཀྲ་རྡོར་ཟེར་གྱི་ཡོད་པ་རེད། ཁྱི་སྐྱག་
ནི་སློབ་གྲྭ་ནས་འཐེན་ནས་ཞིང་ལས་དང་ཁྱིམ་གྱི་ལས་ཀ་ཙག་ཙིག་བྱེད་པ་
དང་། ཆུང་སྐྱིད་དང་བཀྲ་རྡོར་གཉིས་ནི་སྟོན་དཔྱིད་གཉིས་དང་། ཉ་སྟོང་
བརྒྱད་གསུམ། ལོ་གསར་དང་། འོང་སྐོར་སོགས་ཀྱི་གུང་སེང་མ་གཏོགས་རྫོང་
དུ་བཙུགས་པའི་སློབ་ཕྲུག་ཉི་ཤུ་མ་ཟིན་ཙམ་གྱི་སློབ་གྲྭ་ཞིག་ཡོད་པ་དེར་སློབ་
གྲྭར་འགྲོ་གི་ཡོད་པ་རེད།
བསྟན་པ་ནི་ཐོག་མར་ཨ་ཞང་དང་མཉམ་དུ་ཞིང་ཁར་ཆུ་འདྲེན་དུ་
26ལེའུ་གཉིས་པ། ཞིང་པའི་འཚོ་བ།
འགྲོ་སྐབས་སྦྱག་མ་ཡང་འཛུགས་མི་ཤེས་པ་དང༌། བཙས་མ་རྔ་སྐབས་ཟོར་
བ་རྒྱག་མི་ཤེས་པར་ལག་པར་ཟོར་བ་ཕོག་ནས་རྨས་སྐྱོན་བྱུང་བ་སོགས་ལས་
ཀ་གང་ཞིག་བྱས་ཀྱང་སློབ་གྲྭར་འགྲོ་མུས་ཡིན་པའི་བཀྲ་རྡོར་དང་ཆུང་སྐྱིད་
ཀྱི་རྗེས་ཀྱང་མི་ཟིན་པ་དང༌། ལག་པར་ཆུ་ལྒང་ཆགས་པ་སོགས་དཀའ་སྡུག་
མང་པོ་འཕྲད། དེ་ལྟ་བུའི་སྐབས་སུ་ལྷ་སར་སྡོད་སྐབས་དགོན་པའི་ནང་དུ་
ཚོགས་འཚུགས་པ་དང༌། སྔ་དགོང་གི་སྐྱོར་སྦྱང་བྱེད་ཚུལ་རྣམས་ཡང་ཡང་
དྲན་ནས་བཟོད་དཀའ་བའི་སྡུག་བསྔལ་བྱུང་ཞིང་། དེ་ལས་ཀྱང་མི་བཟོད་པ་
ཞིག་ནི་ཞིང་ཁའི་ནང་དུ་ལས་ཀ་ག་རེ་བྱས་ཀྱང་འབུ་སྲིན་མང་པོ་ཞིག་གསོད་
ཀྱིན་ཡོད་པ་མཐོང་དུས་འདི་ལྟ་བུའི་ལས་ངན་པ་ལ་ཨང་སྙམ་སྟེ་སེམས་སྡུག་
བཟོད་གླགས་བྲལ་ཡང་བྱ་ཐབས་གཞན་ནི་མེད་པར་མིག་ནས་མཆི་མ་གཏོང་
བཞིན་དུ་མ་ཎི་ཁོ་ན་དྲངས་ཏེ་སེམས་ཅན་དེ་དག་གི་ཚེ་རབས་ནས་ཚེ་རབས་
བར་བསགས་པའི་སྡིག་པ་ཐམས་ཅད་བྱང་ཞིང་དག་སྟེ་བདེ་འགྲོའི་རྟེན་བཟང་
བརྒྱུད་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པའི་སྨོན་ལམ་ཁོ་ན་
འདེབས་པ་ལས་བྱ་ཐབས་གཞན་ནི་མེད། སེམས་སྡུག་ག་ཚོད་བྱུང་ཡང་ནང་
མིའི་མདུན་དུ་ནི་མི་སྐྱིད་པའི་སྡུག་སྣང་རྩ་བ་ནས་མི་མངོན་པ་བྱེད་གང་ཐུབ་
བྱེད་ཀྱིན་ཡོད། ཁ་ལག་ཟ་བའི་སྐབས་ཀྱང་དགོན་པའི་ནང་དུ་སྡོད་སྐབས་
སུ་ཞོ་འབྲས་དང་། བག་ཚ་མར་ཁུ། ཤ་བག་ཚ། གྲོ་མ་འབྲས་སིལ། མིང་ལྡག་
སོགས་ནི་རྒྱུན་གཏན་ལྟ་བུ་ཡིན་ཡང༌། གྲོང་གསེབ་ཏུ་སླེབས་རྗེས་ཞིམ་ཟས་དེ་
ཚོའི་གྲས་ནི་དུས་ཆེན་ལྟ་བུར་མ་གཏོགས་དཀོན་པོ་ཡིན་པ་མ་ཟད། སྐབས་
27མཛའ་གཅུགས་ཀྱི་མི་ཚེ།
རེ་སྤགས་འདེད་ཀྱང་མེད་པས་སྤགས་བཟའ་སྐབས་མིད་པར་འགྲོ་དཀའ་བ་
བྱུང་སྟེ་ལྷ་སའི་ཁ་ལག་དེ་དག་ཀྱང་མིག་གི་མདུན་དུ་འཁོར་ནས་སེམས་སྐྱོ་བ་
དེ་འདྲ་ཡང་ཡང་བྱུང་ འོན་ཀྱང་ནང་མིའི་མདུན་དུ་ནི་ཁ་ལག་ག་འདྲ་ཞིག་
ཀྱང་ཞིམ་མདོག་བྱས་ནས་བཟའ་བ་ལས་མི་ཞིམ་པའམ་བཟའ་མི་འདོད་པའི་
རྣམ་པ་ཙམ་སྟོན་གྱི་མེད་པ་རེད།
ལུང་པའི་ནང་གི་སྤྱི་པའི་ལས་ཀ་ཡུར་བུ་འདོན་པ་དང༌། ཆུ་རགས་རྒྱག་
པ་སོགས་ཀྱི་སྐབས་སུ་མི་ཚང་མ་ཉིན་གུང་གི་ལྟོ་ཁྱེར་ནས་ལས་སར་ཟ་ཡི་ཡོད་
ཅིང༌། ཁ་ལག་རན་པའི་ཚེ་ལས་དཔོན་དེས་ས་འབུར་ལྟ་བུ་མཐོ་ས་ཞིག་ཏུ་
འཛེགས་ནས་ཕྱག་བསིལ་ལའོ། །ཞེས་སྐད་ཆེན་པོ་དང་གདངས་རིང་པོའི་
ངང་ཐེངས་གསུམ་ཞིག་བརྒྱབས་པ་དང་ཚང་མ་ཡུར་བུའི་ཁར་སོང་ནས་ལག་
པ་བཀྲུས་ཏེ་ཁྱིམ་ཚང་གཉིས་ཙམ་མམ་གསུམ་ཙམ་རེ་ཉེ་སྡེབ་བྱས་ནས་རུབ་
སྟེ་ཟ་གི་ཡོད།ཁ་ལག་ནི་རང་རང་གི་ཁྱིམ་ནས་རྩམ་པ་དང་། · ཇ་མར། ཧ་ཡང་
ཆུང་ཆུང་རེའི་ནང་དུ་ཞོག་ཁོག་དང་སྔོ་ཚོད། ལ་ཕུག་སོགས་འཁྱེར་ཡོང་བ་དེ་
དག་སྤྱི་པའི་མ་བྱན་གྱི་འགྲམ་དུ་བཞག་སྟེ་ཁ་ལག་ཟ་སྐབས་མ་བྱན་ནས་ཚ་པོ་
བཟོས་ཏེ་འཇོག་གི་ཡོད། ཁ་ལག་ཟ་སྐབས་ཁྱིམ་ཚང་གཉིས་གསུམ་མཉམ་དུ་
ཟ་གི་ཡོད་པར་བརྟེན་བོད་ཀྱི་གཏམ་དཔེར། རང་རང་གཙང་མི་མི་གཙང་
ཟེར་བ་ལྟར་ཁ་མ་འདྲེས་པའི་ཆེད་དུ་ཐུར་མས་བླངས་ཏེ་སྦར་མོའི་ནང་དུ་
དེ་སྔ་སྤྱི་ལས་ཀྱི་སྐབས་ཁ་ལག་ཟ་རན་ཚེ་ཁ་ལག་བཏང་སོང་ཞེས་མི་བརྗོད་པར་ཕྱག་བསིལ་བཏང་
སོང་ཞེས་བརྗོད་པ་སྟེ་ལག་པ་བསྙལ་ནས་བཟས་ཟ་ཞེས་བརྗོད་པ་བཞིན་ཁ་ལག་མ་བཟས་གོང་ལག་པ་
འཁྲུ་དགོས་པ་ཡིན་ཏེ་གྲོང་གསེབ་ཁག་ཏུ་ཁ་ལག་མ་བཟས་གོང་ལག་པ་ངེས་པར་དུ་འཁྲུ་དགོས་དོན་
ནི་སྤགས་འདེད་ཐུར་མས་བླངས་ནས་ཟ་བ་ལས་ཐུར་མར་ཁ་རྒྱག་གི་མེད་པས་སོ། །
28ལེའུ་གཉིས་པ། ཞིང་པའི་འཚོ་བ།
བླུགས་ནས་ཟ་དགོས་པ་ལས་ཐུར་མར་ཁ་བརྒྱབ་ན་མི་འགྲིག་པས་བསྟན་པ་
ནི་སྦར་མོའི་ནང་དུ་བླུགས་ནས་ཟ་བའི་གོམས་གཤིས་མ་འཇགས་པའི་དབང་
གིས་ཟ་མི་བདེ་བའི་ཁར་ལག་པ་འཚིག་པ་སོགས་ཀྱི་དཀའ་ངལ་བྱུང་བ་དང་།
ཞིང་པའི་སྤགས་འདེད་དམིགས་བསལ་གཞན་ཞིག་ཡོད་པ་ནི་སུར་པན་གྱི་
གང་བུ་དང་། ཕྱུར་རུལ། སྒོག་ཙོང་སོགས་སྨན་སྣ་འགའ་ཞིག་ཆུའམ་ཇ་ཐང་
ནང་སྦངས་ནས་དེའི་ཁུ་བ་དེ་ཐུར་མས་ཁ་ཡི་ནང་དུ་གཡུགས་པ་བཞིན་སྤྱོད་
ཀྱི་ཡོད་པ་དེ་ལ་འབྲུམ་ཅོག་ཟེར། ཉིན་ཞིག་བསྟན་པས་ཀྱང་ལད་མོ་བྱས་ཏེ་
ཐུར་མ་གང་ཁ་ལ་བཏབ་པས་སུར་པན་མིག་ཏུ་འཚང་ནས་ངུ་མི་ཤེས་བགད་
མི་ཤེས་པ་ཞིག་བྱུང༌། ཞིང་ཁའི་ནང་དུ་ལས་ཀ་བྱེད་སྐབས་མི་གཞན་དག་ལས་
གཞས་གཏོང་སྐབས་ཀྱང༌། བསྟན་པ་ནི་ལས་གཞས་ལྟ་ཅི་གཞས་ཀྱི་རིགས་གང་
ཞིག་ཤེས་ཀྱང་མི་ཤེས་ལ་རྟག་ཏུ་སེམས་མི་སྐྱིད་པ་ཡོད་པའི་དབང་གིས་གཞས་
གཏོང་རྒྱུ་ནི་ཡིད་ལའང་མི་དྲན་པས་སྐད་ཆུང་ངུའི་ཐོག་ནས་མ་ཎི་དྲངས་པ་
འམ་ཁ་འདོན་འདྲ་བྱས་ནས་སྡོད་པ་ཡིན་པས་ཉིན་ཞིག་སྐྱིད་པ་ལགས་ནས།
ཆོས་མཛད། ལས་ཀ་བྱེད་དུས་ལས་གཞས་གཏོང་དགོས་རེད། ལས་གཞས་
བཏང་ན་དཀའ་ལས་ཆུང་བ་ཡོད་པ་སྟེ་གཞས་ཚིག་ཅིག་ལའང་། ཁ་དེ་ཁ་རོག་
མ་སྡོད། །སྙན་པའི་གླུ་ཞིག་གཏོང་དང༌། །ཕར་བལྟས་མིག་ལ་མཛེས་པ། །ཚུར་
བལྟས་ལས་ཤོག་ཆེ་བ། །ཞེས་གཏོང་སྲོལ་ཡོད་པ་རེད་ཅེས་བཤད་པས། བསྟན་
པས་ལགས་སོ། ངས་གཞས་ཤེས་པ་བྱས་ཏེ་རྗེས་སུ་གཏོང་གི་ཡིན་ཞེས་བཤད།
ཁོ་པས་གང་ལྟར་ལས་ཀ་གང་འདྲ་ཞིག་ལ་ཡང་ངལ་འཛེམས་མི་བྱེད་
29མཛའ་གཅུགས་ཀྱི་མི་ཚེ།
པར་གང་ཐུབ་ཅི་ཐུབ་བྱེད་ཀྱི་ཡོད་པས་ཇི་སྐད་དུ། གོམས་ན་སླ་བར་མི་འགྱུར་
བའི། །གནད་དེ་འགའ་ཡང་ཡོད་མ་ཡིན། །ཞེས་གསུངས་པ་ལྟར། རིམ་པས་
ལས་ཀ་དེ་དག་ཀྱང་གོམས་པར་གྱུར་ཏེ་ཨ་ཞང་གི་དཔུང་པ་གཡས་པ་ཞིག་
ཏུ་གྱུར།
དེ་ལྟར་ཡུན་གང་ཙམ་སོང་རྗེས་ཡུལ་གྱི་མི་རྣམས་འདྲིས་པ་མ་ཟད། ལྟོ་
གོམས་ལས་གོམས་བྱུང་བ་ལ་བརྟེན་སེམས་སྡུག་ཀྱང་རིམ་པས་ཞི་བར་གྱུར།
ལས་ཀ་འཇོན་ཞིང་གཤིབ་བདེ་བ་སོགས་ཀྱི་དབང་གིས་ཨ་ཞང་དང་ཨ་ཞང་
གི་བཟའ་ཟླ་སྐྱིད་པ་ལགས་གཉིས་ཀྱང་ཧ་ཅང་མགུ་པོ་བྱུང་སྟེ་བསྔགས་བརྗོད་
ཡང་ཡང་
་་བྱེད་ཀྱི་ཡོད་ལ་ལུང་པའི་སྤྱི་ལས་ཁག་ཏུ་འགྲོ་སྐབས་ཀྱང་ལས་ཀ་ལ་
གཡོ་ཟོལ་མི་བྱེད་པར་ཧུར་ཐག་བྱེད་པ་སོགས་ལ་བརྟེན་ནས་ཡུལ་མི་རྣམས་
དང་ཡང་མཐུན་པོ་བྱུང་བས་མི་རྣམས་ཀྱིས་གཡུལ་ཁ་གོང་གི་ཆོས་མཛད་དེ་
ལས་ཀ་འཇོན་ཞིང་ཡུལ་མིར་མཐུན་པོ་ཞིག་འདུག་ཅེས་བསྔགས་བརྗོད་བྱེད་
ཀྱི་ཡོད་ལ་ཚང་མས་ཁོ་ལ་ཆ་འཇོག་ཆེན་པོ་བྱེད་ཅིང་སྐད་ཆ་ཤོད་སྐབས་ཀྱང་
ཞེ་ས་བྱེད་ཀྱི་ཡོད་པ་དང་། བསྟན་པས་ཁྱིམ་གྱི་ནང་དུ་སངས་རྒྱས་ལགས་ཀྱི་
དཔུང་པ་གཡས་པ་ལྟར་འགན་ཁུར་གྱི་བསམ་པ་བཅངས་ཏེ་ཧུར་ཐག་བྱས་
པར་བརྟེན་སངས་རྒྱས་ལགས་ནས་ཀྱང་བསྟན་པར་ཆ་འཇོག་དང་བརྩི་མཐོང་
ཆེན་པོ་བྱས་པ་དེར་ཁྱི་སྐྱག་གི་སེམས་ལ་མི་འདོད་པའི་ཕྲག་དོག་ལངས་ཏེ་མི་
དགའ་བ་བྱས་ཏེ་བསྟན་པར་མི་འདོད་པའི་རྣམ་འགྱུར་ཡང་ཡང་སྟོན་གྱི་ཡོད་
ཀྱང་བསྟན་པས་དེ་ལ་སྣང་འཇོག་མི་བྱེད་པར་ཁོ་ལ་ཕན་སེམས་ཁོ་ན་བྱེད་པ་
30ལས་སེམས་འཛིན་བྱེད་ཀྱི་མེད།
ལེའུ་གཉིས་པ། ཞིང་པའི་འཚོ་བ།
ཁྱི་སྐྱག་ནི་ལོ་བཅུ་དྲུག་ལོན་ཙམ་ཡིན་ཡང་ཤོ་སྦག་ཆང་འཐུང་ལ་དགའ་
བ་ཞིག་ཡིན་པས་དུས་ཚོད་བྱུང་བ་དང་རང་ཁྱིམ་ནས་དངུལ་རྐུ་ཐུབ་ན་དངུལ་
དང་། དངུལ་རྐུ་མ་ཐུབ་ན་འབྲུ་དང་སྲན་མ་སོགས་ཏོག་ཙམ་རེ་བརྐུས་ཏེ་ཏག་
སེའམ་ཤོ་རྒྱག་པར་འགྲོ་བ་དང་། ལས་ཀར་གཡོལ་གང་ཐུབ་བྱེད་མཁན་ཞིག་
ཡིན། ཁོ་ནི་ཕྲུ་གུའི་ནང་གི་རྒན་འགོ་ཡིན་སྟབས་ནམ་ཕྱེད་ལ་བོང་བུ་དང་།
བ་ཕྱུགས། མཛོ་བཅས་ལ་མཚན་ལྟོ་སྟེར་རྒྱུ་ནི་ཁྱི་སྐྱག་གི་ལས་ཀ་ཡིན། སྤྱིར་
བཏང་བྱས་ན་མཚན་ལྟོ་ནི་ནམ་སྟོད་ལ་གཅིག་དང་ནམ་སྨད་ལ་གཅིག་སྟེ་
ཐེངས་གཉིས་རེ་སྟེར་དགོས་ཀྱི་ཡོད་ཀྱང་སྐབས་རེ་མཚན་མོ་ཕྱི་ལ་ཤོ་སྦག་
སོགས་རྒྱག་པར་ཕྱིན་ནས་མཚན་ལྟོ་རྒྱག་མཁན་མེད་པ་དང༌། སྐབས་རེ་ནི་
ནང་དུ་བསྡད་ཡོད་ཀྱང་མཚན་མོ་ལངས་མ་སྒྱིད་པར་སེམས་ཅན་དེ་ཚོར་
མཚན་ལྟོ་ཐེངས་གཅིག་ཀྱང་སྟེར་མཁན་མེད་པར་ལུས་ཀྱི་ཡོད། ཁོ་ནི་རང་
གི་བྱེད་དགོས་པའི་ལས་ཀ་ཡང་གཞན་ལ་སྐུལ་གང་ཐུབ་བྱེད་ཀྱི་ཡོད་པས་
དེ་སྔོན་གྱི་ལས་ཀ་རྟ་བོང་དང་། བ་མཛོ་བཅས་ལ་མཚན་ལྟོ་སྟེར་རྒྱུ་དེ་ཡང་
ཆོས་མཛད་བསྟན་པ་སླེབས་ནས་ཡུན་རིང་མ་སོང་བར་ཆོས་མཛད་བསྟན་
པར་བསྐུལ་བས་ཁོ་པ་རང་ཉིད་ནི་མི་གཞན་གྱི་ཁྱིམ་དུ་ཏག་སེའམ་ཡང་ན་
ཤོ་རྒྱག་པར་འགྲོ་རྒྱུ་དེ་ཡང་སྔར་ལས་མང་དུ་ཕྱིན་པ་རེད། ཁྱི་སྐྱག་ཕྱི་ལ་འགྲོ་
རིམ་བཞིན་བསྟན་པས་སྒོ་ཕྱུགས་ལ་མཚན་ལྟོ་ཐེངས་གཉིས་རེ་དུས་ཐོག་ཏུ་
སྟེར་བར་བརྟེན་སེམས་ཅན་དེ་ཚོ་ཡང་ཤ་ཤེད་སྔར་ལས་ཇེ་བཟང་དུ་ཕྱིན་ཡོད་
31མཛའ་གཅུགས་ཀྱི་མི་ཚེ།
པ་རེད།
ཉིན་ཞིག་གི་དགོང་མོ་ས་རུབ་ལ་ཉེ་བའི་ཚེ་ཁྱི་སྐྱག་སྔར་བཞིན་ཤོ་རྒྱག་
པར་འགྲོ་རྩིས་ཀྱིས་ཐ་མག་འཐེན་བཞིན་དུ་སྒོ་དོན་ཡོང་སྐབས་བསྟན་པ་དང་
བར་སྒོའི་སྒོ་འགྲམ་དུ་ཐུག བསྟན་པས། ཁྱི་སྐྱག ད་ཡང་འགྲོ་མཁན་ཡིན་ནམ།
རྟག་པར་དེ་འདྲ་བྱས་ནས་ཕྱིན་པ་ཡིན་ན་ཨ་ཞང་གིས་མཁྱེན་ནས་བཀའ་
བཀྱོན་བྱོན་གྱི་མ་རེད་དམ། མ་གཞི་ནས་ཤོ་སྦག་ཆང་འཐུང་ཟེར་བ་དེ་ཚོ་
མང་དྲགས་ན་ཡག་པོ་རྩ་བ་ནས་མ་རེད། ལྷག་པར་དུ་ཐ་མག་ནི་གཟུགས་
པོར་གནོད་སྐྱོན་ཆེ་ཞིང་སྡིག་པ་ཡང་ཆེན་པོ་ཡོད་པས་མ་འཐེན་ན་ལེགས་་་
ཞེས་ཤ་ཚ་ཆེན་པོའི་ངང་བཤད། ཁྱི་སྐྱག་ནི་བསྟན་པར་ཕྲག་དོག་གི་བསམ་པ་
ཡོད་མུས་ལ་བརྟེན་དེ་ལ་བཟང་དུ་མ་གོ་བར་མི་འདོད་པའི་རྣམ་འགྱུར་དང་
བཅས་ཏེ། ཨ་ལས། ད་བྱེད་དུས་ཆོས་མཛད་རང་སེམས་ཅན་ལ་མཚན་ལྟོ་རྒྱག་
རྒྱུ་དེ་ཁག་པོ་བྱུང་བ་འདྲ། དོ་དགོང་རིང་མཚན་ལྟོ་རྒྱག་རོགས། སང་དགོང་
ནས་ང་རང་གིས་མཚན་ལྟོ་བརྒྱབ་ཆོག་ཅེས་བཤད་པ་དང་སྣ་ཤུ་ཞིག་བརྒྱབས་
ཏེ་ཁ་ཕྱིར་བསྐོར་ནས། ཐ་མག་ཤིག་རས་ཟེར་བ། །ཞིམ་པའི་ལྟོ་ཞིག་མིན་ཀྱང་།།
ལས་ངན་སྡིག་པའི་འཕྲུལ་གྱིས། །དབྱིངས་ཀྱི་ནང་ལ་ཚུད་སོང་། །སོ་སོའི་འབའ་
ཁུག་དཀྲོགས་ནས། །ཆང་མའི་ནང་དུ་ཕྱིན་པས། །ཇུས་གཏོགས་མེད་པའི་མི་
དེས། ། ག་ཟེར་འདི་ཟེར་མི་འདུག །ཅེས་གླུ་ལེན་བཞིན་དུ་སྒོ་ཕྱིར་དོན། སྐབས་
དེར་བསྟན་པའི་སེམས་སུ་བཟང་བྱས་ངན་དུ་གོ་བ་འདི་གང་དྲགས། རྟ་རྒན་
སྒལ་བཅོས་བྱས་པ་ངན་དུ་གོ། ཕག་པ་དོམ་གསོས་བརྒྱབ་པ་བཟང་དུ་གོ། ཟེར་
32ལེའུ་གཉིས་པ། ཞིང་པའི་འཚོ་བ།
བ་བདེན་པར་འདུག་བསམས་ནས་ཅི་ཤོད་འདི་ཤོད་མེད་པར་བློ་ཕམ་གྱི་ངང་
དུ་དབུགས་རིང་ཞིག་བཏང་སྟེ་མགོ་གཡུགས་ཙམ་བྱས་ནས་ནང་དུ་འཛུལ།
དེ་ལ་འདི་ལྟར་བརྗོད་པར་འདོད་དེ།
འགའ་ཞིག་ཕན་པའི་ཤ་ཚའི་གཏམ། །
སྨྲས་ཀྱང་ལོག་པར་འཛིན་པ་ནི། །
རྟ་རྒན་སྒལ་བཅོས་བྱེད་པ་དེ། །
ངན་བྱས་ཉིད་དུ་གོ་བ་བཞིན། །
འོན་ཏེ་རང་བཞིན་བཟང་པོ་དག །
ཅུང་ཟད་ཙམ་ལ་དགའ་སྡང་གི །
རྣམ་པ་འགྱུར་བ་མི་སྲིད་བཞིན། །
ཤ་ཚའི་བློ་ལ་འགྱུར་བ་མེད། །
དེ་ནས་བཟུང་སྟེ་ཁྱི་སྐྱག་ནི་ས་རུབ་ལ་ཉེ་བའི་ཚེ་ནང་དུ་སྡོད་མ་ཚུགས་
པ་ལྟ་བུར་གྱུར་ཏེ་རྟག་པར་ཕྱི་ལ་ཤོ་སྦག་རྒྱག་པར་ཕྱིན་ཏེ་ཞོགས་པ་ནམ་
ལངས་ལ་ཉེ་སྐབས་སུ་གཞི་ནས་ལོག་ཡོང་གི་ཡོད། ཡུན་རིང་མཚན་སྦག་ཁོ་ན་
བརྒྱབས་ཏེ་གཉིད་ཐེབས་ཆགས་པའི་དབང་གིས་མིག་གཉིས་དམར་པོར་གྱུར་
ཅིང་ལུས་ཀྱི་ཤ་རིད་པ་དང་གདོང་གི་མདངས་ཉམས་པ་སོགས་གཟུགས་གཞི་
སྐྱོ་པོ་ཞིག་ཏུ་གྱུར་པ་མཐོང་དུས་ཕ་མ་གཉིས་ཀྱི་སེམས་སུ་ཁོ་ན་ཡི་མེད་དམ་
སྙམ་ནས་ ཁྱོད་ན་གི་མི་འདུག་གམ་ཞེས་འདྲི་སྐབས་ཁོས་ཀྱང་ལས་ཀར་འགྲོ་མ་
འདོད་པར་བརྟེན་བདེ་པོ་རང་མི་འདུག་ཅེས་བཤད། སྐྱིད་པ་ལགས་ཀྱིས་ཁྱོད་
33མཛའ་གཅུགས་ཀྱི་མི་ཚེ།
རང་བདེ་པོ་མི་འདུག་ན་ནང་དུ་བསྡད་ནས་སེམས་ཅན་གྱི་གབ་གཡོག་བྱས་ན་
འགྲིག གནས་སྐབས་རིང་ཕྱི་ལས་ལ་མ་ཕྱིན་ན་དགའ་ཡི་རེད་ཅེས་བཤད་པས་
དེ་ནས་བཟུང་ལས་ཀར་མ་ཕྱིན་པར་ཉིན་གང་ཉལ་ནས་སྡོད་པ་དང་མཚན་
མོ་ཕ་མ་གཉིས་ནས་མ་ཤེས་པ་བྱས་སྟེ་ཤོ་སྦག་རྒྱག་པར་འགྲོ་ཡི་ཡོད་པ་རེད།
ཉིན་ཞིག་གི་དགོང་དྲོ་ཁ་ལག་ཟ་སྐབས་ནང་མི་འཛོམས་པའི་སྐབས་
དེར་སངས་རྒྱས་ལགས་ཀྱིས་ད་ལོ་ཁྱི་སྐྱག་གིས་མཚན་ལྟོ་རྒྱག་རྒྱུ་སོགས་སེམས་
ཅན་གྱི་གཡོག་བྱེད་ཡག་པོ་བྱས་པར་བརྟེན་ང་ཚོའི་སེམས་ཅན་དེ་ཚོ་དངོས་
འབྲེལ་ཤ་ཤེད་ཡག་པོ་རྒྱས་འདུག འོན་ཀྱང་དེང་སང་ཁྱི་སྐྱག་བདེ་པོ་རང་
མེད་སྟབས་མཚན་ལྟོ་རྒྱག་རྒྱུ་དེ་ཆོས་མཛད་ནས་བྱས་ན་འགྲིག་པ་འདུག་གམ་
ཞེས་བཤད་པར། བསྟན་པས་འགྲིག་དང་འགྲིག མཚན་ལྟོ་ངས་བརྒྱབ་ཆོག་ཅེས་
བཤད་པ་ལས་རྒྱུན་དུ་སེམས་ཅན་གྱི་མཚན་ལྟོ་རང་གི་རྒྱག་གི་ཡོད་པའི་སྐོར་
ཟུར་ཙམ་ཡང་མ་བཤད་པ་དང༌། ཁྱི་སྐྱག་གིས་ཀྱང་ལས་ཀ་དེ་དག་རང་གིས་
བྱས་ཤག་ཤག་བྱེད་པ་ལས་བསྟན་པས་བྱས་པའི་སྐོར་ཟུར་ཙམ་ཡང་མ་བཤད་
པ་རེད།
ཁྱི་སྐྱག་ནི་དེ་ལྟར་བྱས་ནས་ཉིན་མ་བསྐྱལ་བར་བརྟེན་ལུས་སྟོབས་ཀྱང་
ཇེ་ཞན་དུ་སོང་ནས་ཕྱི་ལས་ལ་འགྲོ་སྐབས་ཀྱང་གཞོན་ནུ་འདྲ་འདྲའི་དཀྱིལ་དུ་
ལས་གྲལ་མི་ཤོགས་པ་དང་། ཕོ་གསར་འཛོམས་ནས་རྡོ་འགྱོགས་དང༌། གཉའ་
རྩལ། སྦེ་ཀ་སོགས་ཤེད་རྩལ་འགྲན་པའི་ཚེ་ཡང་མདུན་དུ་དོན་མི་ནུས་པར་
གཡོལ་གང་ཐུབ་བྱས་ནས་སྡོད་དགོས་པར་གྱུར་པ་རེད།
34ལེའུ་གཉིས་པ། ཞིང་པའི་འཚོ་བ།
དེ་ནས་མི་རིང་བར་འོང་སྐོར་གྱི་དུས་ཆེན་ཚུགས། སྣ་དཀར་རྩེའི་འོང་
སྐོར་ནི་ཧ་ཅང་རྒྱས་པོ་དང་འཁྲུག་པོ་ཡོད་པ་རེད། འོང་སྐོར་གྱི་ཉིན་དང་པོར་
ཐོག་མར་ཆོས་པོ་ཏི་རྒྱབ་ཏུ་ཁུར་ནས་འོང་བར་སྐོར་བ་བྱེད་པ་དང༌། དེ་རྗེས་
རྟ་རྒྱུག་མདའ་འཕེན་སོགས་ཀྱི་ཕོ་རྩལ་འགྲན་གྱི་ཡོད་པ་རེད། རྟ་རྒྱུག་འགྲན་
པའི་ཚེ་ས་ཤུར་གྱི་གཡོན་ངོས་སུ་འབེན་གཉིས་བཙུགས་ཡོད་པ་ལ་རྟ་པ་ཚོས་
རྟ་རྒྱུག་བཞིན་དུ་འབེན་དང་པོར་མདའ་དང༌། འབེན་གཉིས་པར་མེ་མདའ་
འཕེན་དགོས་ཀྱི་ཡོད་པ་རེད།
ལོ་གོང་མར་ཁྱི་སྐྱག་ནས་རྟ་རྒྱུག་འགྲན་བསྡུར་ནང་དུ་ཞུགས་མྱོང་བ་
ཡིན་སྟབས་ད་རེས་ཀྱང་ཁྱི་སྐྱག་རྟ་རྒྱུག་ལ་ཞུགས་པ་རེད། ཁོ་ནི་མཚན་གང་
ཤོ་བརྒྱབས་ནས་གཉིད་མེད་པས་ཟ་རི་ཟི་རིའི་ངང་རང་གི་བཞོན་རྟ་རྐྱང་པོར་
རྟ་སྒ་བརྒྱབས་ནས་ཁྲིད་ཡོང་སྟེ་རྒྱུག་ཐང་གི་འགྲམ་དུ་སླེབས་སྐབས་བསྟན་
པས་རྟ་སྒ་སྒ་སྐོར་ལ་ཞིབ་ལྟ་ཞིག་བྱས་པས་རྟའི་གློ་ཐག་དམ་པོ་བསྡམས་མེད་
པ་ཤེས་ནས་གློ་ཐག་དམ་དུ་བཏང༌། དེ་ནས་ཁྱི་སྐྱག་རྒྱུག་རེས་སུ་སླེབས་ནས་
བསྟན་པས་རྟ་བཟུང་སྟེ་ཁོ་རྟ་ལ་བཞོན། བསྟན་པས་རྟ་ཁ་ཁྲིད་ནས་ས་ཤུར་
ནང་དུ་དྲངས། རྟ་དེ་ནི་ངར་མ་ཞིག་ཡིན་སྟབས་ས་ཤུར་དུ་འཛུལ་མ་ཐག་ཏུ་
རྒྱུག་པས་ཁྱི་སྐྱག་ནི་མཚན་གང་ཤོ་སྦག་རྒྱག་གིན་བསྡད་ནས་གཉིད་མེད་པར་
བརྟེན་གཉིད་ཀྱིས་བཟི་ནས་ཡོད་པས་དེ་མར་རྟ་ལས་ལྷུང། སྟབས་ལེགས་པ་
ཞིག་ལ་ཁྱི་སྐྱག་རྟ་ལས་ལྷུང་བ་དང་རྟ་དེས་མ་རྒྱུག་པར་ཁྱི་སྐྱག་ལྷུང་ས་དེ་
རང་དུ་ཀྲོང་ངེར་བསྡད། བསྟན་པ་ཕར་བརྒྱུགས་ནས་ཁྱི་སྐྱག་ཡར་བསླངས་
35མཛའ་གཅུགས་ཀྱི་མི་ཚེ།
པས་ཁྱི་སྐྱག་གིས་ཁྱོད་ཀྱིས་ངའི་རྟ་ཡི་གློ་ལྷོད་དུ་བཏང་ནས་གང་བྱེད་དམ་
ཞེས་འཁང་ར་བྱས། འགྲམ་དུ་ཡོད་པའི་མི་ཞིག་གིས་དེ་ཐོས་ནས་ལམ་སེང་ཕར་
ཕྱིན་ནས་རྟ་ཡི་གློ་ཐག་དམ་པོ་ཡོད་མེད་བལྟས་པས་གློ་ཐག་ཤིན་ཏུ་དམ་པོ་
ཡོད་པ་ཤེས་ཏེ་བུ། དེ་འདྲ་མ་གསུངས་རྟ་ཡི་གློ་འདི་ལས་དམ་པ་བྱེད་ཐབས་
མི་འདུག དེ་ལས་ཁྱེད་རང་གི་སྐ་རགས་ཀྱང་འཛར་འདུག་ཅེས་བཤད།
སྐ་རགས་འཛར་ན་འཛར་ཆང་"ཞེས་ཉེས་པ་གཏོང་སྲོལ་ཡོད་པ་དང་།
རྟ་ཡིས་གཡུགས་ན་གཡུགས་ཆང་ཞེས་ཉེས་པ་གཏོང་སྲོལ་ཡོད་པས་དེ་གར་
ཡོད་པའི་འགྲན་བསྡུར་དོ་དམ་པ་ཞིག་གིས་གཡུལ་ཁ་གོང་གི་རྟ་པ་རྟས་
གཡུགས་པའི་གཡུགས་ཆང་རྫ་མ་གང་དང༌། སྐ་རགས་འཛར་བའི་འཛར་
ཆང་རྫ་མ་གང་འདོན་རྒྱུ་ཞེས་སྐད་ཆེན་པོས་བསྒྲགས། དེ་གར་ལྟད་མོ་ལྟ་
བར་སླེབས་ཡོད་པའི་སྐྱིད་པ་ལགས་དང་བུ་མོ་ཆུང་སྐྱིད་ནང་དུ་ཆང་ལེན་
པར་སོང༌།
རྟ་པ་རེས་རྟ་ཐེངས་གསུམ་རེ་རྒྱུག་དགོས་པ་སྟེ་དང་པོ་ས་སྦྱངས་ཞེས་
མདའ་གཞུ་མེད་པར་སྟོང་རྒྱུག་བྱེད་པ་དང་། གཉིས་པ་དང་གསུམ་པར་
དངོས་རྒྱུག་སྟེ་མདའ་དང་མེ་མདའ་རྒྱག་དགོས་ཀྱང་ཁྱི་སྐྱག་ནི་ཐེངས་དང་
པོ་ཁོ་ནར་རྟས་གཡུགས་པས་ཐེངས་གཉིས་པ་དང་གསུམ་པ་རྒྱུག་འདོད་མི་
བྱེད་པས་རྒྱུག་མཁན་གཞན་མེད་པར་བརྟེན་བསྟན་པས་མ་རྒྱུག་རང་རྒྱུག་
༣ དེ་སྔ་ཡིན་ན་དབུས་གཙང་ཁུལ་གྱི་ལུང་པ་མང་པོར་དུས་ཆེན་ཁག་ལ་རྟ་རྒྱུག་སྐབས་དང་། ཞབས་
བྲོ་རྒྱག་སྐབས་སོགས་ལ་སྐ་རགས་འཛར་ན་འཛར་ཆང་ཞེས་ཉེས་པའི་ཆང་འདོན་དགོས་ཀྱི་ཡོད་ཀྱང་
དེང་སང་ནི་རྒྱབ་མདུན་གང་རུང་དུ་སྐ་རགས་ཀྱི་འཛར་ཞིག་ཆེད་མངགས་འཇོག་གི་འདུག་པ་འདི་ག་
ནས་དར་མིན་མི་ཤེས་སོ། །
36ལེའུ་གཉིས་པ། ཞིང་པའི་འཚོ་བ།
བྱུང་། བསྟན་པ་ནི་རྟ་བཞོན་མྱོང་བ་ཙམ་ལས་རྟ་རྒྱུག་ལ་དངོས་སུ་ཞུགས་
མ་མྱོང་བས་སེམས་ལ་དངངས་འཚབ་ཆེན་པོ་བྱུང་། བསྟན་པ་རྒྱུག་རེས་སུ་
སླེབས་པ་དང་། ཁྱི་སྐྱག་གིས་རྟ་ཁ་བཟུང་སྟེ་བསྟན་པས་རྟ་ལ་བཞོན། ལག་
གཡས་པས་མདའ་བཟུང་། གཡོན་མས་གཞུ་བཟུང་སྟེ་ས་ཤུར་འཛུལ་བ་དང་
ད་ཐོངས་ཤིག་ཅེས་བརྗོད་པ་དང་སྦྲག་ཁྱི་སྐྱག་གིས་རྟ་ཁ་གློད་ཅིང་བསྟན་
པས་ཡོབ་རྡུང་ཞིག་བྱས་པས་རྟ་དེ་འཕུར་བ་ལྟར་རྒྱུག རྟ་རྒྱུག་མ་ཐག་གཞུ་
དེ་རྣ་བའི་བར་དུ་བཀང་ནས་འབེན་དང་པོར་འཕངས་པས་མི་དམངས་ཀྱི་
ཁྲོད་ནས་དགའ་འབོད་ཀྱི་སྒྲ་ཞིག་གྲགས། འབེན་གཉིས་པར་མེ་མདའ་བོད་
མདའ་འཕེན་དགོས་པས་མདའ་འཕངས་མ་ཐག་གཞུ་དེ་དཔུང་པར་གྱོན་ཏེ་
རྒྱབ་ནས་མེ་མདའ་འབེབས་སྐབས་ལག་པ་གཞུ་ལ་འཁོན་ནས་མེ་མདའ་ལག་
པ་ནས་ཤོར་ཏེ་འཛིན་པར་འགྲོ་སྐབས་རང་གི་མདུན་ནས་རྒྱབ་ཏུ་སྐོར་བ་ཞིག་
ཐེབས་པ་དང་སྦྲག་རྟ་ཡི་མཇིང་པའི་འགྲམ་ནས་མེ་མདའ་ལག་ཏུ་ཐེབས་པ་
་ཆབས་ཅིག་མཛུབ་མོ་སྐམ་པའི་ནང་ཚུད་དེ་ལྡིང་སྒྲ་དང་བཅས་མེ་མདའ་
ཁ་ཤོར། དེ་མ་ཐག་ལྟད་མོ་བའི་ཁྲོད་ནས་ཡང་བསྐྱར་འུར་སྒྲ་ཞིག་གྲགས་པས་
བསྟན་པའི་སེམས་སུ་ད་ནི་མི་ཚོགས་ཀྱི་དཀྱིལ་དུ་མི་ལ་ཕོག་པ་མིན་ནམ་སྙམ་
སྟེ་དཔེ་བསགས་སོང་ཞེས་ཆིག་ལབ་ཀྱང་ཤོར། དངངས་འཚབ་ཆེན་པོའི་ངང་
ས་ཤུར་གྱི་མཐའ་རུ་སླེབས་ནས་རྟ་ཁ་བཀག་སྟེ་རྟ་ལས་བབས།
སྐབས་དེར་མི་མང་པོ་མདུན་དུ་རྒྱུག་ཡོང་ནས་ ཆོས་མཛད་དཔེ་གྱོང་པོ་
བྱུང༌། ཚ་གཉིས་ཀ་ཕོག་སོང་ཞེས་བཤད་པས་བསྟན་པ་ནི་བློ་ལྷོད་ལ་བབས་
37མཛའ་གཅུགས་ཀྱི་མི་ཚེ།
ཤིང་རང་གིས་རང་ལ་དེ་རིང་མོ་སྟོན་ཕག་མགོ་ལྟར་རླུང་རྟ་རྒྱུག་པ་རེད་ཅེས་
བཤད།
དེའི་དགོང་དྲོ་ཁྱིམ་དུ་ལོག་སྐབས་བཀྲ་རྡོར་དང་ཆུང་སྐྱིད་གཉིས་ནས་
ཇོ་ལགས་ཆོས་མཛད་ཀྱིས་ཨང་ཀི་བླངས་སོང་ཞེས་དགའ་ཚོར་ཆེ་མདོག་བྱེད་
པ་དང་། སངས་རྒྱས་ལགས་ནས་ཀྱང་དེ་རིང་ཡག་པོ་བྱུང་སོང་ཞེས་བསྔགས་
བརྗོད་བྱས་ཀྱང་སྐྱིད་པ་ལགས་དང༌། ཁྱི་སྐྱག་གཉིས་ནི་སྣ་ཤུ་རྒྱག་བཞིན་དུ་
མི་འདོད་པའི་རྣམ་འགྱུར་སྟོན་གྱི་ཡོད་པ་རེད། རྒྱུ་མཚན་ནི་ཆོས་མཛད་ཀྱིས་
དུས་རྟག་ཏུ་ཞོགས་སྔ་ལངས་དང་དགོང་ཕྱི་ཉལ་གྱིས་ལས་ཀ་ཁག་ས་གང་ཡིན་
དུ་ཕྱིན་ནས་ཁྱིམ་ཚང་ལ་ལྷག་བསམ་རྣམ་དག་བྱེད་པར་བརྟེན་སངས་རྒྱས་
ལགས་ནས་ཆོས་མཛད་ལ་ཆ་འཇོག་དང་། བརྩི་མཐོང་ཆེན་པོ་བྱེད་པ་དེར་
སྐྱིད་པ་ལགས་ཀྱང་རིམ་པས་མི་དགའ་བ་བྱེད་ཀྱིན་ཡོད་པའི་ཐོག་དེ་སྔོན་ནས་
རྟ་རྒྱུག་ཐུབ་ཀྱི་ཡོད་ཚུལ་ཤོད་མ་མྱོང་བར་ད་རེས་རྟ་རྒྱུག་སྐབས་ཐོག་མར་ཁྱི་
སྐྱག་རྒྱུག་ཏུ་བཅུག་ནས་སྔོ་ལོ་འཕྱར་ཟིན་པའི་རྗེས་སུ་རང་ཉིད་ཀྱི་འཇོན་ཐང་
ངོམ་པ་རེད་བསམ་སྟེ་དེ་བས་ཀྱང་མི་དགའ་བ་བྱུང་ཞིང་། བསྟན་པའི་འཚོ་
བའི་ཐད་ཀྱང་རྒྱུན་གཏན་ལྟ་བུའི་དོ་ཁུར་མི་བྱེད་པར་གྱུར།
འོང་སྐོར་ཉིན་གཉིས་པར་མི་རྣམས་འོང་གཤམ་ན་ག་ཞེས་པའི་སྤང་
ལྗོངས་དཀྱིལ་དུ་དྭངས་ཤིང་གཙང་བའི་ཆུ་ཕྲན་རྒྱུག་པ་ཞིག་ཡོད་པ་དེར་
འཛོམས་ཤིང་ཆུ་དེའི་གཡས་གཡོན་དུ་རེ་འགས་གུར་ཕུབ་པ་དང༌། རེ་འགས་
ཡོལ་བ་བཏང་སྟེ་རང་རང་གི་འཁོས་བབ་ལ་གཞིག་པའི་གདན་ཅོག་བརྒྱབས་
38ལེའུ་གཉིས་པ། ཞིང་པའི་འཚོ་བ།
ཏེ་འཁོད། སྟོན་གྱི་ཐོག་མ་འགོ་ཚུགས་པའི་སྤང་ལྗོངས་དེ་ནི་སེར་པོར་གྱུར་
པ་ལ་ཉི་འོད་ཕོག་པས་གསེར་ཞུན་བྱུགས་པ་ལྟ་བུའི་མདངས་ཀྱིས་ཁྱབ། ཆུ་
ཕྲན་དེ་ལས་ལྷང་ལྷང་གི་སྒྲ་སྒྲོག་པ་ནི་འོང་སྐོར་གྱི་དུས་ཆེན་ལ་ཞིང་པ་རྣམས་
གནས་འདིར་འཛོམས་པ་ལ་བསུ་བ་ཞུ་བའི་གླུ་ལེན་པ་དང་མཚུངས། རྒྱ་ཆེ་
བའི་ཞིང་ཐང་དུ་ལོ་ལེགས་ཀྱི་སྙེ་མར་ཉི་འོད་ཕོག་པས་གསེར་མདོག་གི་རྒྱ་
མཚོར་རྦ་རླབས་ལང་ལོང་དུ་འཕྱུར་བ་དང་མཚུངས་ཤིང་། དེར་འཛོམས་
པའི་མི་རྣམས་ནི་ལོ་ལེགས་བསུ་བའི་སྤྲོ་སྣང་གི་འཛུམ་མདངས་རྒྱས་བཞིན་དུ་
མར་ཟན་དང༌། བག་ལེབ། ཁ་ཟས། ཤ་མར་ཐུད་སོགས་ཟས་རིགས་སྣ་ཚོགས་
དང༌། ཇ་ཆང་གི་བཏུང་བ་ལ་ལོངས་སུ་སྤྱོད་ཅིང་རེ་འགའ་ཁྲུས་ལ་ཞུགས་
པ་དང༌། རེས་འགའ་ནི་ཆུ་རྩེད་རྩེ་བ། རེས་འགའ་ནི་ཤོ་སྦག་གི་རྩེད་འཇོར་
རོལ་བ། · རེས་འགའ་ནི་གླུ་དང་གར་ལ་རོལ། དགོང་ཇ་བྱ་སྤྲེལ་ཙམ་ལ་སྐྱེས་
པ་རྣམས་སྦེ་ག་ (ཨབ་ཐང་)དང༌། གཉའ་རྩལ། རྡོ་འགྱོགས། རྡོ་སྒོར་བཅས་
འགྲན་པ་དང༌། བུད་མེད་རྣམས་ཐག་མཆོངས་དང་ཐེ་པེད་རྒྱག་པའི་འགྲན་
བསྡུར་སོགས་ཀྱི་འགོ་ཚུགས།
དེའི་སྐབས་སུ་ཡང་བསྟན་པ་ནི་གཞན་གྱི་རྩེད་རྩལ་ལ་བལྟས་ནས་
སྡོད་པ་ལས་འགྲན་བསྡུར་གྱི་ནང་དུ་ཞུགས་རྩིས་མི་བྱེད་ཀྱང་གཡས་གཡོན་
གྱི་མི་རྣམས་ཀྱིས་ཨུ་ཚུགས་བྱས་ནས་ཚང་མའི་ནང་ཞུགས་དགོས་བྱུང་ཞིང༌།
རྡོ་འགྱོགས་ཀྱི་རྡོ་ནི་འབྲུ་ཁལ་བརྒྱད་ཀྱི་ལྗིད་ཚད་དང་ལྡན་པ་ཞིག་ཡོད་པའི་
ཐོག་རིལ་རིལ་འཆང་བཟུང་དཀའ་བ་ཞིག་ཡོད་པ་རེད། སྐབས་དེར་ཕོ་གཞོན་
39མཛའ་བཅུགས་ཀྱི་མི་ཚེ།
གཅིག་ ཤོར་གཉིས་ཤོར་གྱིས་རྡོ་དེ་འགྱོགས་རྩིས་བྱས་ན་ཡང་འགའ་ཞིག་གིས་
ནི་འགུལ་ཙམ་ཡང་མི་ཐུབ་པ་དང་འགའ་ཞིག་གིས་ས་ནས་འཕག་ཙམ་རེ་བྱེད་
པ་དང་། ཡང་འགའ་ཞིག་གིས་པུས་མོ་ཐོན་ཙམ་རེ་བྱེད་ཀྱི་ཡོད་པ་རེད། དེ་
ལྟར་གཅིག་ཤོར་གཉིས་ཤོར་གྱི་ངང་དུ་འགྲན་པ་དང་། ལྟད་མོ་བ་ཡང་འཚང་
ཁ་ཤིག་ཤིག་ངང་དུ་གནས་པའི་མུར་མི་ཞིག་གིས་ལྟོས་དང་ཁང་གསར་དབང་
འདུས་ཡོང་གི་འདུག་ཅེས་བཤད་པས་ཚང་མས་ཕྱོགས་དེར་བལྟས་ནས་བསྡད།
འགའ་ཞིག་གིས་འོ། ཁོང་གིས་འདེགས་ཐུབ་ངེས་རེད་ཅེས་བཤད་པས་མི་
ཚང་མས་ཅོག་དབང་འདུས་གཅིག་ཁྱོག་དང་ཞེས་བཤད། མི་དེས་ཀྱང་རྡོ་ཡི་
འགྲམ་དུ་ཕྱིན། ཚང་མས་ཁ་ཁུ་སིམ་མེར་ཁོས་རྡོ་འདེགས་པའི་ཚུལ་ལ་བལྟས།
མི་དེས་རྡོ་དེ་ལ་ཞིབ་པར་ལྟ་བཞིན་དུ་སྐོར་བ་ཞིག་བརྒྱབས། ཕྱུ་པའི་ཕུ་ཐུང་
སྐེད་པར་བཀྲིས། ལག་གཉིས་ལ་མཆིལ་མ་ཞིག་བཏབ་སྟེ་སྐེད་པ་སྒུར་ནས་
རྔོ་དེ་ལ་འཐམས་ནས་གཡས་སྤྲུགས་གཡོན་སྤྲུགས་ཤིག་བྱས་ནས་བཏེགས་ཏེ་
བྲང་སྟེང་དུ་བླངས་པས་ཚང་མས་ཧ་ལས་མདོག་གིས་མཐེ་བོང་བསྒྲེངས། མི་
དེས་དཔུང་པའི་བར་འདེགས་རྩིས་ཐེངས་འགའ་བྱས་རུང་མ་ཐེག་པར་ས་ལ་
ང་ུགས།
སྐབས་དེར་ཁྱི་སྐྱག་གི་སེམས་སུ་ཆོས་མཛད་ལ་པང་ཤེད་དེ་ཙམ་མེད་
པས་རྡོ་དེ་འདེགས་མི་ཐུབ་པ་ངེས་ཅན་ཡིན་པས་དེ་རིང་མི་ཚོགས་ཀྱི་དཀྱིལ་
དུ་སྔོ་ལོ་ཞིག་འཕྱར་དུ་འཇུག་དགོས་བསམས་ཏེ་རང་གི་འགྲམ་དུ་ཡོད་པའི་མི་
ཞིག་ལ་ང་ཚོའི་ཆོས་མཛད་པང་ཤེད་ཆེན་པོ་ཡོད་པས་རྡོ་དེ་འདེགས་ཐུབ་ངེས་
40ལེའུ་གཉིས་པ། ཞིང་པའི་འཚོ་བ།
རེད་ཅེས་བཤད་པས་མི་དེས་ཆོས་མཛད་བསྟན་པས་འདེགས་ཐུབ་ཀྱི་རེད་
ཟེར་གྱི་འདུག ཁྱེད་ཀྱིས་གཅིག་ཁྱོག་དང་ཞེས་སྐད་བརྒྱབས་པས་མི་ཚོགས་
ཀྱི་དཀྱིལ་ནས་མི་མང་པོས་ཆོས་མཛད། གཅིག་ཁྱོག་དང་ཞེས་སྐད་བརྒྱབས།
བསྟན་པས་ངས་འདེགས་ཐུབ་པ་མི་འདུག་ཅེས་བཤད་ཀྱང་ཚང་མས་ཆོས་
མཛད་འདེགས་ཙམ་གྱིས་དང་ཞེས་ཨུ་ཚུགས་བྱས་ཤིང་མི་འགའ་ཞིག་ནས་
ཆོས་མཛད་རྡོ་ཡི་འགྲམ་དུ་འབུད་རྒྱག་བརྒྱབས། བསྟན་པས་ལྟ་སྐབས་རྡོ་དེ་
ནི་ཆེན་པོ་ཞིག་ཡོད་པ་མ་ཟད་རིལ་རིལ་འཇུ་ས་མེད་པ་ཞིག་ཀྱང་ཡོད་པས་
སེམས་སུ་རྡོ་འདི་ནི་ཆེ་ལ་འཇུ་ས་འཆང་ས་མེད་པ་ཞིག་འདུག་པས་དེ་རིང་
རྡོ་འདི་འགྱོག་རྩིས་བྱས་ན་སྔོ་ལོ་འཕྱར་རྒྱུ་རང་རེད་བསམས་ཏེ་མགོ་དཀྲུག་
དཀྲུག་བྱེད་བཞིན་དུ་འདི་ངས་འགྱོག་ཐུབ་པ་མི་འདུག་གོ་ཞེས་བཤད་ནས་
ཚུར་ལོག་རྩིས་བྱས་ཀྱང་མི་ཚང་མས་ཨུ་ཚུགས་བྱས་ཏེ་རྡོའི་འགྲམ་དུ་འབུད་
རྒྱག་བརྒྱབས་པར་བརྟེན་ད་ནི་ཚད་ཙམ་མི་བྱེད་ཀ་མེད་རེད་སྙམ་སྟེ། ད་འོ་
ན་ངས་བཀྱག་ཙམ་ཞིག་ཨེ་ཐུབ་ལྟའོ་ཞེས་བརྗོད་བཞིན་དུ་ཕྱུ་པའི་ཕུ་དུང་ཕུད་
དེ་སྐེད་པར་བཀྲིས། ལག་གཉིས་ལ་མཆིལ་མ་ཞིག་བཏབ་ནས་རྡོ་ལ་འཐམས་
ནས་འདེགས་རྩིས་བྱས་ཀྱང་ས་ནས་འཕག་ཙམ་བྱས་པ་དང་ལག་པ་འདྲེད་
ནས་ཤོར། ཁོའི་སེམས་ལ་རྡོ་འདི་ནི་འཆང་བཟུང་མི་བདེ་བས་ལག་པ་འདྲེད་
པ་ཙམ་ལས་དེ་ཙམ་གྱི་ལྕི་བ་མི་འདུག་སྙམ་སྟེ་ལག་གཉིས་ལ་ཐལ་བ་ཞིག་
བྱུགས་ནས་འདེགས་རྩིས་བྱས་ཀྱང་པུས་མོར་མ་སླེབས་ཙམ་ལ་ལག་པ་ཤོར།
ཡང་བསྐྱར་འདེགས་རྩིས་བྱེད་པའི་སྐབས་དེར་དབང་འདུས་ཟེར་བ་དེས་བུ།
41མཛའ་གཅུགས་ཀྱི་མི་ཚེ།
ཝ་ཡེ་ཞེས་བསྟན་པ་ལ་བོས་ནས། ས་ནས་འཕག་ཙམ་བྱུང་སོང་བས་དེ་གས་
འགྲིག་པ་རེད། ད་ཚད་ཚད་མ་བྱེད་སྔོ་ལོ་འཕྱར་རོགས་ཡིན་འགྲོ། ཞེས་བཤད།
བསྟན་པས་ད་ནི་འདིར་ལག་པ་འཆང་ཟིན་པས་ཡང་བསྐྱར་ཚད་ཙམ་བྱེད་
ཀྱི་ཡིན་ཞེས་བཤད། ཡང་དབང་འདུས་ཀྱིས་ཁྱོད་ཀྱིས་པུས་མོ་བུད་སོང་ན་
ངས་དཔུང་པ་ནས་རྒྱབ་ཏུ་གཡུགས་ཆོག་ཅེས་བཤད། བསྟན་པས་ཨ་ཇོ་ལགས་
ཁྱེད་ཀྱིས་ཞལ་དན་ཚིག་ལ་གནས་པ་གནང་ངམ་ཞེས་བཤད་པས་ཁོས་ཁ་དན་
ཚིག་ལ་གནས་པ་བྱས་ཆོག གལ་ཏེ་ཁྱོད་ཀྱིས་པུས་མོ་ཕུད་མ་ཐུབ་ན་ཇི་ལྟར་
བྱེད་དམ་ཟེར་བར། བསྟན་པས་ཁྱེད་ཀྱིས་གང་བྱེད་གསུངས་པ་ལྟར་བྱས་ཆོག
འོན་ཏེ་ངས་པུས་མོ་ཕུད་ཀྱང་ཁྱེད་ཀྱིས་དཔུང་པ་ཕུད་མ་ཐུབ་ན་ཅི་བྱེད་ཅེས་
བཤད་པས། དབང་འདུས་ཀྱིས་ང་གཉིས་སུ་ཤོར་ཡང་དེས་ཐོབ་མཁན་དེར་
ཕྱག་གསུམ་འཚལ་རྗེས་གབ་གཤམ་ནས་སུག་བཞི་བཙུགས་ཏེ་འགྲོ་རྒྱུ་བྱས་ན་
འགྲིག་པ་འདུག་གམ་ཞེས་བཤད་པས། བསྟན་པས་དེ་འདྲ་བྱས་ན་མི་འགྲིག
གལ་ཏེ་ཁྱེད་ཤོར་བ་ཡིན་ན་ཁྱེད་ཀྱིས་ང་ལ་ཕྱག་འཚལ་ན་ང་ཡི་བསོད་ནམས་
ཉམས་ངེས་ཡིན་ལ། གབ་གཤམ་ནས་ཕེབས་ན་ནི་དེ་བས་ཀྱང་ག་ནས་འགྲིག
མིས་ང་ལ་ཕྱག་འཚལ་ནས་ང་ལ་ཕན་པ་གང་ཡང་མེད། དེས་ན་ཤོར་མཁན་
དེས་སྤྱི་པར་ཆང་ཚོད་གཅིག་དང་ལུག་ཤ་བཞི་ལིང་གཅིག་འདོན་རྒྱུ་བྱས་ན་
གང་འདྲ་འདུག་ཅེས་བཤད། དབང་འདུས་ཀྱིས་དེ་འདྲ་བྱས་ན་ཆོ་གང་ཡོད།
གབ་གཤམ་ནས་སུག་བཞི་བཙུགས་ཏེ་འགྲོ་རྒྱུ་དེ་མི་བྱེད་ཀྱང་ཕྱག་འཚལ་རྒྱུ་
བྱས་ན་དགོད་བྲོ་པོ་ཡོད། སུ་ཤོར་ན་ཡང་ངེས་པར་དུ་ཕྱག་འཚལ་དུ་འཇུག་
42ལེའུ་གཉིས་པ། ཞིང་པའི་འཚོ་བ།
དགོས། ཆང་དང་ཤ་ཡང་འདོན་རྒྱུ་བྱས་ན་འགྲིག ཁྱོད་ཀྱིས་ཕྱག་འཚོལ་ཅིག་
ཅེས་བཤད། བསྟན་པས་ཁྱེད་ཤོར་ན་ཡང་ངས་ཕྱག་འཚལ་དགོས་རེད་དམ་
བྱས་པས་ཁོས་མ་རེད་མ་རེད། ང་ཤོར་ན་ཕྱག་ངས་འཚལ་ཆོག་ཅེས་བཤད།
མི་ཚོགས་དཀྱིལ་ནས་དེ་ཡག་པོ་འདུག ཆང་དང་ཤ་ཡང་འདོན་རྒྱུའི་ཐོག་ཕྱག་
ཀྱང་འཚལ་རྒྱུ་བྱས་ན་དགོད་བྲོ་པོ་ཡོད་ཅེས་སྐད་བརྒྱབས།
བསྟན་པས་རྡོ་དེའི་འགྲམ་དུ་ཕྱིན་ནས་རྡོ་དེ་ཨ་སློག་ཅིག་བརྒྱབས་ནས་
འཆང་བཟུང་བདེ་ས་ཞིག་བཙལ་ཏེ་ལག་གཉིས་ལ་མཆིལ་མ་རེ་བཏབ་ནས་
ཡར་བཀྱག་པས་པུས་མོར་མ་སླེབས་ཙམ་ལ་སླར་ཡང་ལག་པ་འདྲེད་ནས་ཤོར།
སྐབས་དེར་དབང་འདུས་ཀྱིས་ཨ་ཁ་ད་བྱས་མ་སོང་། དེ་ལས་ཕྱག་འཚོལ་ཅིག་
ཅེས་བཤད། བསྟན་པས་ཡང་བསྐྱར་ཐེངས་གཅིག་ཚད་ཙམ་བྱེད་ཀྱི་ཡིན་ཞེས་
བཤད་ནས་ཡང་བསྐྱར་ལག་པ་གཉིས་ལ་ཐལ་བ་ཞིག་འཕུར་ནས་འཇུ་བཟུང་
བདེ་ས་ཞིག་ནས་འཆང་སྟེ་གཟབ་གཟབ་བྱས་ཏེ་བཟུང་ནས་ཤུགས་ཡོད་ཚད་
ཀྱིས་བཏེགས་ཀྱང་པུས་མོ་སྒྲོལ་ཙམ་ལ་ལག་པ་ཤོར། ཡང་དབང་འདུས་ཀྱིས་
བུ། ད་ཨུ་ཚུགས་བྱས་ཀྱང་རེ་བ་མི་འདུག་ཚུར་ཤོག་ལ་ཕྱག་འཚོལ་ཅིག་ཅེས་
བརྗོད། བསྟན་པའི་སེམས་སུ་རྡོ་འདི་འཇམ་དྲགས་ནས་ལག་པ་ཤོར་བ་ལས་
ལྗིད་ཆེས་ནས་མ་ཐེག་པ་རང་མི་འདུག ད་དུང་ཨུ་ཚུགས་ཐེངས་ཅིག་བྱེད་
དགོས་སྙམ་ནས་ད་དུང་ཨུ་ཚུགས་ཐེངས་གཅིག་བྱེད་དུ་འཇུག་རོགས་ཞེས་
བཤད་ནས་སླར་ཡང་ལག་གཉིས་ལ་ཐལ་བ་ཞིག་འཕུར་ནས་འཇུ་བཟུང་བདེ་
ས་ཞིག་བཙལ་ནས་བློ་རྩེ་གཅིག་སྒྲིམ་བྱས་ནས་ཤུགས་ཡོད་ཚད་ཀྱིས་བཏེགས་
43མཛའ་གཅུགས་ཀྱི་མི་ཚེ།
པས་ཐེངས་གཅིག་ལ་བྲང་སྟེང་བར་ལེན་ཐུབ་པ་བྱུང་བས་ཚང་མས་དགའ་
འབོད་བྱས། ཡང་མི་ཚོགས་ཀྱི་དཀྱིལ་ནས། ཨ་ཇོ་དབང་འདུས། ད་ཁྱེད་ཀྱི་རེས་
མོས་ལ་སླེབས་སོང་། ཕེབས་ཤོག་ཅེས་སྐད་བརྒྱབས། དབང་འདུས་ཀྱི་སེམས་
ལ་གཟུགས་ཕྲ་ཞིང་རིང་བ་དེ་འདྲ་ཞིག་གིས་རྡོ་དེ་འདྲ་ཞིག་འདེགས་ཐུབ་པ་མི་
སྲིད་སྙམ་ནས་ཁ་ཕོ་དེ་འདྲ་ཐལ་ཡང་བསམ་ཡུལ་ལས་འདས་པ་ཞིག་ལ་བསྟན་
པས་ལས་སླ་པོར་བཏེགས་པས་ད་ནི་དཔུང་པར་འདེགས་པའི་གདེང་མེད་ན་
ཡང་རྡོ་ཆེན་དེ་འཕུར་ཙམ་མི་བྱེད་ཀ་མེད་རེད་སྙམ་སྟེ་དོ་རའི་དཀྱིལ་དུ་ཡོང་
ནས་སྔར་བཞིན་རྡོ་དེར་སྐོར་བ་ཞིག་བྱས་ནས་བལྟས་པས་རྡོ་དེ་ནི་ཆེ་རུ་ཆེ་རུ་
འགྲོ་བའི་སྣང་བ་ཞིག་ཀྱང་བྱུང་། དེ་ནས་ཁོས་ཕུ་དུང་སྐེད་པར་བཀྲིས། ལག་
གཉིས་
་ལ་ཐལ་བ་ཞིག་འཕུར་ནས་ལག་གིས་བཟུང་བདེ་ས་ཞིག་ནས་འཆང་
སྟེ་ཡར་བཏེགས་ཏེ་པུས་མོ་སྒྲོལ་ཙམ་བྱུང་སྟེ་པུས་མོའི་སྟེང་དུ་ངལ་གསོ་ཞིག་
བྱས་ནས་ཡང་བསྐྱར་ཤུགས་ཀྱིས་བཏེགས་ནས་བྲང་སྟེང་དུ་བཞག མི་ཚང་
མས་ཁོས་དཔུང་པའི་བར་འདེགས་བཟོ་འདུག་སྙམ་སྟེ་དགའ་འབོད་བྱས། དེ་
ནས་ཁོས་དཔུང་པའི་སྟེང་དུ་འདེགས་རྩིས་བྱས་པས་ལག་པ་ཤོར་ནས་རྡོ་དེ་
ས་ལ་ལྷུང༌། ཡང་བསྐྱར་འདེགས་རྩིས་བྱས་པས་པུས་མོར་སླེབས་ཙམ་ལས་
འདེགས་མ་ཐུབ་པར་ལག་པ་ཤོར། ཡང་བསྐྱར་ཨུ་ཚུགས་ཀྱིས་འདེགས་རྩིས་
ཐེངས་འགའ་བྱས་ཀྱང་ཤུགས་ཡོངས་སུ་ཟད་ནས་པུས་མོ་བར་ཡང་འདེགས་
མ་ཐུབ་པས་མགོ་བོ་གཡུགས་གཡུགས་བྱེད་བཞིན་དུ་དོ་ར་ནས་དོན། སྐབས་
དེར་མི་ཚོགས་ཀྱི་དཀྱིལ་ནས་ཆོས་མཛད་ཀྱིས་དཔའ་དར་བླངས་སོང་ཞེས་
44ལེའུ་གཉིས་པ། ཞིང་པའི་འཚོ་བ།
དང་། ཡང་མི་ཁ་ཅིག་གིས་ད་ཨ་ཇོ་དབང་འདུས་ཕྱག་འཚལ་རན་སོང་ཞེས་
བཤད། དབང་འདུས་ནི་ཕྲག་པ་གློད། གདོང་པ་སྨད་བཞིན་དུ་ད་ནི་དཔའ་
གཏམ་སྔོན་ལ་བཤད། སྔོ་ལོ་རྗེས་སུ་འཕྱར་ཟེར་བའི་དཔེ་བཞིན་སྔོ་ལོ་ནི་འཕྱར་
ཚར་སོང་སྙམ་བཞིན་དུ་བསྟན་པའི་མདུན་དུ་ཡོང་ནས། ད་ནི་ཕོ་རྒྱན་ཤོར་
ངུས་པས་ལ་མི་དག་ཟེར་བའི་དཔེ་ལྟར་ཕྱག་མི་འཚལ་ཀ་མེད་དུ་གྱུར་སོང༌།
ཞེས་བརྗོད་ནས་བསྟན་པའི་མདུན་དུ་པུས་མོ་འཛུགས་རྩིས་བྱས། བསྟན་པས་
དེ་མ་ཉིད་དུ་ཁོའི་དཔུང་པ་ནས་བཟུང་སྟེ་ཨ་ཙི་འདི་འདྲ་མ་གནང༌། ཁྱེད་
ཀྱིས་ང་ལ་ཕྱག་འཚལ་ན་ངའི་བསོད་ནམས་ཉམས་རྒྱུ་ལས་ང་ལ་ཕན་པ་གང་
ཡང་མེད་ཅེས་བཤད་ནས་པུས་མོ་གཏན་ནས་འཛུགས་སུ་མ་བཅུག · དབང་
འདུས་ཀྱིས་ཡར་ལངས་ནས་མི་ཚོགས་ལ་གཏད་དེ་ལག་གི་མཐེ་བོང་བསྒྲེངས་
ཏེ་ལྟོས་དང༌། ཁོང་གིས་ང་ལ་ཕྱག་འཚལ་མི་དགོས་ཟེར་གྱི་འདུག་གོ ཕོ་ཁྱོ་
ག་ཟེར་ན་འདི་ལ་ཟེར། ད་ནི་ང་ཆང་དང་ཤ་ལེན་དུ་འགྲོའོ་ཞེས་བཤད་ནས་
ཤ་ཆང་ལེན་དུ་སོང་།
དེ་ནས་རྡོ་སྒོར་བརྒྱབས་པས་དེ་ཡང་བསྟན་པས་ཨང་དང་པོ་བླངས་ཏེ་
གཟེངས་སུ་ཐོན་པ་བྱུང་བས་ཀུན་གྱིས་མཐེ་བོང་བསྒྲེངས་ཏེ་བསྔགས་བརྗོད་
ཀྱི་མེ་ཏོག་ལན་མང་དུ་གཏོར། འོན་ཏེ་སྐྱིད་པ་ལགས་དང༌། ཁྱི་སྐྱག་གཉིས་
ནི་དེ་བས་ཀྱང་མི་དགའ་བ་བྱེད་པ་མ་ཟད། དེ་ནས་བཟུང་སྐྱིད་པ་ལགས་ཀྱི་
རྣམ་འགྱུར་ཡང་ཇེ་སྡུག་ཏུ་སོང་ཞིང་། བསྟན་པར་ཁ་མི་གྲག་པ་དང་། ཡང་ན་
རྣམ་འགྱུར་གྲང་ཤུར་ཤུར་ཁོ་ན་སྟོན་པའི་འགོ་ཚུགས་པས་བསྟན་པ་ནི་བཟོད་
45མཛའ་གཅུགས་ཀྱི་མི་ཚེ།
མི་བདེ་ཙམ་བྱུང་ཡང་རང་གི་རྣམ་འགྱུར་ལ་འགྱུར་བ་མེད་པར་སྔར་མུས་ལྟར་
སྣང་མེད་ངང་བསྡད།
ཉིན་ཞིག་གི་ཉིན་དགུང་ནང་མི་འཛོམས་ཏེ་ཁ་ལག་ཟ་བའི་ས་དེར་བུ་
མོ་ཆུང་སྐྱིད་ཀྱིས་པཱ་ལགས། ང་ཚོའི་གཡུལ་ཁའི་ནང་བོང་བུ་འཚོང་མཁན་
སླེབས་འདུག་ཅེས་བཤད། སངས་རྒྱས་ལགས་ཀྱིས་ཨོ།…ང་ཚོའི་བོང་བུ་དེ་
ཚོ་ཤེད་མོ་ཡག་པོ་ཡོད་ཀྱང་ཨ་ལི་དང༌། རྒྱའུ་མ་གཏོགས་གཞན་དག་གསུམ་
ག་ན་བརྒྱད་པ་དགུ་པར་སླེབས་ཡོད་པས་རྒས་ཚབ་ཉོ་རན་འདུག ལྟ་ཙམ་
བྱེད་དགོས་ཞེས་བཤད། ཁ་ལག་བཟས་རྗེས་སངས་རྒྱས་ལགས་ཡར་ལངས་
ཏེ་ཤར་རྒྱག་གཡུལ་ཁའི་ནང་དུ་བོང་བུར་ལྟ་བར་ཕྱིན། ཁོང་གཡུལ་ཁའི་ནང་
དུ་སླེབས་རྗེས་གཡུལ་ཁའི་ཟུར་ཞིག་ཏུ་བོང་བུ་འགའ་ཞིག་ལག་གདང་བརྒྱབས་
ནས་བཞག་ཡོད་པ་དེའི་སར་ཕྱིན་ནས་བོང་བུ་རྐྱང་དཀར་ཞིག་ཡོད་པ་དེ་ལ་
དོ་སྣང་ཆེན་པོས་ལྟ་བཞིན་ཡོད་པ་བོང་བུ་འཚོང་མཁན་དེས་མཐོང་སྟེ་ཡར་
ལངས་ནས་ཁོང་གི་འགྲམ་དུ་ཡོང་སྟེ་ཡབ་ཆེན་ལགས་ཁྱེད་དངོས་འབྲེལ་རྒྱུ་
ཉམས་ཆོད་པོ་འདུག བོང་བུ་འདི་ནི་འཕྱོངས་རྒྱས་ན་ར་བ་ཡི་བོང་རྒྱུད་ཡིན།
ད་ལོ་སྒ་གཉིས་ཡིན་པས་ལས་ཀ་སྐུལ་ཆོག་ཆོག་ཡིན། གཟིགས་དང་གཟུགས་
སྟོབས་ཆེ་ལ་ཤེད་མོ་ཡག་པོ་གང་འདྲ་མི་འདུག་གམ་ཞེས་སོགས་བོང་བུ་དེ་
ཡག་རབས་མང་པོ་ཞིག་བཤད་པ་མ་ཟད། གནས་ཚང་གིས་སྤུས་གཟིགས་
གནང་ན་གོང་ཁེ་པོར་ཕུལ་ཆོག་ཅེས་བཤད། སངས་རྒྱས་ལགས་ཀྱིས་གོང་ག་
ཚོད་ཡིན་ནམ་ཞེས་སྐད་ཆ་དྲིས་པས་བོང་བུ་འཚོང་མཁན་གྱིས་གཞན་ལ་རྡོ་
46ལེའུ་གཉིས་པ། ཞིང་པའི་འཚོ་བ།
ཚད་བཅུ་གཉིས་ནས་ཅོག་རྩིས་མེད་ཀྱང་གནས་ཚང་ལ་བཅུ་གཅིག་བྱས་ནས་
ཕུལ་ཆོག་ཅེས་བཤད། སངས་རྒྱས་ལགས་ནས་གོང་དེ་མཐོ་དྲགས་སོང་ཞེས་
བཤད་ནས་ཁོང་གཉིས་ཕར་བཤད་ཚུར་བཤད་མང་པོ་ཞིག་བྱས་མཐར་བོང་བུ་
འཚོང་མཁན་གྱིས་རྡོ་ཚད་བཅུ་ལ་བརྒྱབས་ཆོག དེ་ནས་སྐར་མ་གཅིག་གཅོག་
རྒྱུ་མིན་ཞེས་བཤད། སངས་རྒྱས་ལགས་ནས་རིན་གོང་དེ་རང་བྱས་ན་འགྲིག
འོན་ཀྱང་དངུལ་རྐྱང་ཐོན་པ་མི་འདུག་པས་འབྲུ་ཕྱེད་དངུལ་ཕྱེད་བྱས་ན་འགྲིག་
པ་འདུག་གམ་ཞེས་བཤད་པས། ཁོས་ཀྱང་དེ་རང་ཞུས་ཆོག་འོན་ཀྱང་ངས་ཁེ་
བཟང་སྐར་ལི་ཙམ་ཞུས་མེད་པས་ང་ལ་སྤོས་རིན་ྋགྱོང་མེད་པ་ཞིག་གནང་
དགོས་རེད་དོ་ཞེས་བཤད་པས་སངས་རྒྱས་ལགས་ཀྱིས་ཡང་སྤོས་རིན་དགོས་
རེད་དམ། སྤོས་རིན་ག་རེ་སྤྲོད་དགོས་སམ་ཞེས་བཤད། ཁོས་སྤོས་རིན་ཆེན་
པོ་ཞུས་མི་ཡོང་། ར་ཕོ་རྒྱག་པ་ཞིག་གནང་ན་འགྲིག་ཅེས་བཤད་པས་སངས་
རྒྱས་ལགས་ཀྱིས་ཀྱང་ད་དེ་ག་གྱིས་ཅེས་བཤད་ནས་ཁོང་གཉིས་ཚོང་ཐག་ཆོད།
སངས་རྒྱས་ལགས་ཀྱིས་བོང་རིན་ལམ་སེང་ལེན་པར་ཤོག་ཟེར་ནས་
བོང་བུ་འཚོང་མཁན་ནང་དུ་ཁྲིད་ནས་རྡོ་ཚད་བརྒྱད་ཀྱི་དོད་དུ་འབྲུ་ཁ་རུའི་
ཁལ་ལྔ་ཤོར་ཁ་བརྒྱབས་ཏེ་སྤྲད་ཅིང་། དེ འཕྲོས་རྡོ་ཚད་བདུན་དེ་ཆ་སྒམ་ནང་
ནས་དངུལ་རྡོ་ཚད་བཅུ་ཡོད་པ་དེ་ནས་སྤྲོད་རྩིས་ཀྱིས་འདོན་པར་ཕྱིན་ནས་
ཆ་སྒམ་ནང་ནས་དངུལ་གྱི་སྣོད་ཐིག་མ་སེར་པོའི་ཁུག་མ་ཞིག་ཡོད་པ་དེ་ཚུར་
བཏོན་ནས་དངུལ་འདོན་རྩིས་བྱེད་སྐབས་དངུལ་ཁུག་གི་ནང་དུ་དངུལ་སྐར་མ་
༸ སྤོས་རིན་ཞེས་པ་ནི་དེ་སྔའི་གྲོང་གསེབ་ཀྱི་རྟ་བོང་འཚོང་རྒྱག་མཁན་དེ་ཚོས་ཚོང་ཐག་ཆོད་པའི་རྗེས་
སུ་རྟའམ་བོང་བུ་དེ་གཞན་གྱི་ས་ནས་ཉོས་ཏེ་འཚོང་ས་དེར་སྤོས་པ་ཙམ་ལས་བར་དུ་ཁེ་བཟང་བཟས་
མེད་ཚུལ་བཤད་ནས་སླར་ཡང་ཁེ་བཟང་འཕར་མ་ཞིག་ལེན་གྱི་ཡོད་པ་དེ་ལ་ཟེར།
47མཛའ་གཅུགས་ཀྱི་མི་ཚེ།
གཅིག་ཀྱང་བསྡད་མེད་པ་རེད། ཁོང་ཧང་སངས་ནས་ངའི་དངུལ། ངའི་དངུལ་
ག་རེ་བྱས་པ་རེད་ཅེས་སྐད་ཤོར། སླར་ཡང་རང་གིས་འཇོག་ས་ནོར་བ་མིན་
ནམ་སྙམ་སྟེ་ཆ་སྒམ་གྱི་མདོ་སྦུག་གང་སར་སྦར་ཉུལ་བརྒྱབས་ཀྱང་དངུལ་ག་
ནས་རྙེད། སྐབས་དེར་ཆོས་མཛད་བོང་ཆུ་སྟེར་ནས་ཕྱིར་ལོག་ཡོང་བ་དང་
སྐབས་འཁེལ་བས་ཁོང་གིས་ཨ་ཞང་ལགས་ག་རེ་འཚོལ་བ་གནང་གི་ཡོད་ཅེས་
དྲིས་པས་སངས་རྒྱས་ལགས་ཀྱིས་དངུལ་བསྡད་མེད་པའི་སྐོར་བཤད་ཅིང༌། ད་
ནི་ཚོང་སློག་རྒྱུ་འཁེལ་བ་འདུག ཁོས་འབྲུ་ཕྱེད་དངུལ་ཕྱེད་མ་གཏོགས་འབྲུ་
རྐྱང་ལ་རྒྱག་གི་མིན་ཟེར་གྱི་འདུག་ཅེས་བཤད། སྐབས་དེར་ཁྱི་སྐྱག་ཀྱང་དེར་
སླེབས། ཁྱི་སྐྱག་ནི་ནམ་རྒྱུན་ནས་ནང་ནས་ཙག་ཙིག་རྐུ་རྒྱུ་ལངས་ལ་ཤོར་བ་
དེ་འདྲ་ཡིན་པས་དེ་སྔོན་སངས་རྒྱས་ལགས་ཀྱི་སྐེད་པར་དཀྲི་བྱེད་ཀྱི་དངུལ་
ཁུག་ཞིག་ཡོད་པ་དེ་སྣང་མེད་དུ་ལུས་དུས་ཁོས་བརྐུས་པར་བརྟེན་ཁོང་གིས་
དངུལ་ཁུག་སྟོང་པར་བཞག་ནས་དངུལ་ཡོད་ཚད་ཆ་སྒམ་ནང་དུ་འཇོག་གི་
ཡོད་པ་རེད། དེར་བརྟེན་ད་རེས་ཀྱི་དངུལ་དེ་ཡང་ཁྱི་སྐྱག་གིས་བརྐུས་པ་ལ་
དོགས་པ་མི་བྱེད་ཀ་མེད་ཡིན་པས་ཁོང་གིས་ཁྱི་སྐྱག་མཐོང་མ་ཐག་ཁྱོད་ཀྱིས་
དངུལ་བརྐུས་ནས་གང་དུ་འཁྱེར་བ་ཡིན་ནམ་ཞེས་ཁོའི་དཔུང་པ་ནས་བཟུང་
སྟེ་དཀྲུག་དཀྲུག་གཏོང་བཞིན་དུ་དྲིས་ཀྱང་ཁོས་དངུལ་བརྐུ་རྒྱུ་མ་བྱུང་ཞེས་
བཤད། ཡང་ཁོང་གིས་ངག་འཇམ་པོའི་ངང་ནས་དངུལ་བརྐུས་ནས་གང་དུ་
བཏང་བ་ཡིན། ད་དུང་ལྷག་མ་འདྲ་ཡོད་ན་ཚུར་སྤྲོད་དང་། ད་ལྟ་བོང་བུ་ཉོས་
ནས་བོང་རིན་སྤྲོད་བྱེད་མེད་པར་བསྡད་ཡོད་ཅེས་བཤད་ཀྱང་ཁོས་དངུལ་
48ལེའུ་གཉིས་པ། ཞིང་པའི་འཚོ་བ།
བརྐུ་རྒྱུ་མ་བྱུང་ཞེས་མཐའ་སྐྱེལ་བྱས་ནས་ཁས་ལེན་རྩ་བ་ནས་མ་བྱས།
སྐབས་དེར་འགྲམ་དུ་ལངས་ནས་བསྡད་ཡོད་པའི་བསྟན་པས་རང་གི་
སྔས་མགོར་ཡོད་པའི་ལག་སྒམ་ཆུང་ཆུང་དེའི་ནང་ནས་དངུལ་རྡོ་ཚད་བཅུ་
ཡོད་པ་དེ་བཏོན་ནས་ཁྱེར་ཡོང་སྟེ་ཨ་ཞང་ལགས་འདིར་རྡོ་ཚད་བཅུ་ཡོད་
པས་བོང་རིན་ལ་སྤྲོད་བྱེད་གནང་རོགས་གནང་ཞེས་བཤད་དེ་སངས་རྒྱས་
ལགས་ཀྱི་ལག་པའི་ནང་དུ་བླུགས། སངས་རྒྱས་ལགས་ཀྱི་སེམས་ལ་ཆོས་མཛད་
ཀྱི་དངུལ་ཏོག་ཙམ་ཡོད་པ་འདི་བླངས་ན་ག་ནས་འགྲིག་བསམས་ཏེ་མིན་མིན་
ཆོས་མཛད་ཀྱི་དངུལ་ཏོག་ཙམ་ཡོད་པ་འདི་བླངས་ན་ག་ནས་འགྲིག བུ་རང་
འདིར་སླེབས་ནས་ལོ་གསུམ་ཙམ་སོང་རིང་གཟབ་མཆོར་གྱི་ཕྱུ་པ་ལེགས་པ་
ཞིག་ཀྱང་བཟོ་རྒྱུ་མ་བྱུང་བས་ད་ལོ་སྟག་ལུང་ཚོང་འདུས་སྐབས་དངུལ་འདིས་
ཁྱོད་རང་ལ་གྱོན་ཆས་ངོ་མཐོ་བ་ཏོག་ཙམ་ཉོས་ཤིག བོང་རིན་ངས་ལུང་པའི་
ནང་ནས་དངུལ་བུན་ཞིག་བླངས་ན་འགྲིག་ཅེས་བཤད་ནས་དངུལ་དེ་ཚུར་སྤྲོད་
རྩིས་བྱས། ཆོས་མཛད་ཀྱིས་ཨ་ཞང་ལགས། ང་འགྲོ་ས་སྡོད་ས་མེད་པར་འདིར་
ཉར་གནང་བ་མ་ཟད། ཕ་མ་ནང་བཞིན་བྱམས་སྐྱོང་གནང་ཡང་ང་རང་ནས་
ཕན་ཐོགས་པ་གང་ཡང་ཞུ་ཐུབ་མ་སོང་། མ་གཞི་ནས་ང་ལ་དངུལ་ཕྲན་བུ་
ཡོད་བཞིན་དུ་ཕྱི་ནས་དངུལ་བུན་བཞེས་དགོས་དོན་གང་ཡོད་དམ། ང་ལ་
གྱོན་ཆས་ནང་ནས་བཟོས་གནང་བར་བརྟེན་ལྷ་ས་ནས་བཟོས་པའི་གྱོན་པ་
ཚང་མ་གསར་པར་བསྡད་ཡོད། ད་རེས་ངའི་དངུལ་འདི་ངེས་པར་དུ་བཞེས་
རོགས་གནང་ཞེས་བཤད་པས་སངས་རྒྱས་ལགས་ཀྱི་སེམས་ལ་ད་རེས་བོང་
49མཛའ་གཅུགས་ཀྱི་མི་ཚེ།
རིན་སྤྲོད་བྱེད་མེད་ན་མི་འགྲིག་པས་དངུལ་ཕྱི་ནས་བུ་ལོན་བླངས་པ་ཡིན་
ན་མིའི་ངོ་རྡུང་དགོས་པ་མ་ཟད། སྐྱེད་ཁ་སྤྲོད་དགོས་པ་དང་། ད་དུང་བོང་
བུ་འཚོང་མཁན་གཡབ་སྟེང་དུ་སྒུག་ནས་བསྡད་ཡོད་པས་ད་ལྟ་རང་སྤྲོད་རྒྱུ་
མེད་ན་ངོ་ཡང་ཚ། ། ད་ནི་ཆོས་མཛད་ཀྱི་དངུལ་འདི་སྔ་གཡར་བྱས་ཏེ་རྗེས་སུ་
ཁོ་རང་ལ་སྐྱིན་པ་སྤྲོད་རྒྱུ་བྱེད་པ་ལས་འོས་མེད་སྙམ་སྟེ་ད་འོ་ན་ད་རེས་ཆོས་
མཛད་ཀྱི་དངུལ་འདི་ང་ལ་གཡར་རོགས། རྗེས་སུ་ངས་ཁྱོད་རང་ལ་སྐྱིན་པ་
སྤྲད་ཆོག་ཅེས་བཤད་ནས་དངུལ་དེ་བླངས་ནས་བོང་བུ་འཚོང་མཁན་ལ་སྤྲད་
དེ་བོང་བུ་འཚོང་མཁན་ཕྱིར་སློག བོང་བུ་འཚོང་མཁན་སྒོ་ཕྱིར་ཐོན་མ་ཐག་
སངས་རྒྱས་ལགས་ཀྱིས་སླར་ཡང་སྐད་ཆེན་པོས་ཁྱི་སྐྱག་ལ་དངུལ་བརྐུས་ནས་
གང་དུ་བཏང་བ་སོགས་དྲིས་ཀྱང་ཁོས་དངུལ་བརྐུ་རྒྱུ་མ་བྱུང་ཞེས་མཐའ་སྐྱེལ་
བྱས་ནས་ཁས་ལེན་རྩ་བ་ནས་མ་བྱས། སྐབས་དེར་སྐྱིད་པ་ལགས་ཀྱང་གཡབ་
སྟེང་དུ་སླེབས་ནས་སངས་རྒྱས་ལགས་སུ་ཁོང་གསུང་དེ་འདྲ་མ་བཀྱོན་དང་
མིས་གོ་ན་ངོ་ཡང་ཚ། མ་གཞི་ནས་དངུལ་བུས་བརྐུས་ཐག་ཆོད་ཡིན་ནམ་སུས་
ཤེས་ཞེས་སོགས་བཤད་ནས་ཁོ་ལ་གཤེ་གཤེ་གཏོང་དུ་མ་བཅུག
འཚོང་བརྒྱབས་རྗེས་ཚོང་ཆང་ཞེས་བོང་བུ་ཉོ་མཁན་ནས་ཆང་བཏོན་ཏེ་
ཚོང་ཤག་གཉིས་མཉམ་དུ་ཆང་བཏུང་ནས་སྤྲོ་སྐྱིད་གཏོང་སྲོལ་ཡོད་པ་བཞིན་
ཉིན་གཉིས་པར་བུ་བཀྲ་རྡོར་བོང་བུ་འཚོང་མཁན་ནང་དུ་འབོད་པར་བཏང༌།
བོང་བུ་འཚོང་མཁན་ནང་དུ་སྒོ་འཛུལ་ཡོང་སྐབས་སྐྱིད་པ་ལགས་ཀྱིས་སངས་
རྒྱས་ལགས་ཟུར་དུ་བོས་ནས་ཁོང་། ད་མི་དང་མཉམ་དུ་མཆོད་ཆང་བཞེས་
50ལེའུ་གཉིས་པ། ཞིང་པའི་འཚོ་བ།
ཕོ་
སྐབས་བཀའ་མོལ་ཛ་ཪེ་ཛོ་རེ་ཐོན་ཡོང་ངོ༌། གཟབ་གཟབ་གནང་རོགས།
རོག་ཤ་འཁྱེར་ལུང་པའི་ཕུ་དང་། སྤྲང་པོ་གཏམ་འཁྱེར་ལུང་པའི་མདའ་ཟེར་
བའི་དཔེ་ལྟར་མི་དེ་ཚོ་ག་ས་གར་འགྲོ་མཁན་ཡིན་པས་སྐད་ཆ་ཟེར་བ་དེ་
ཁ་ཡིས་གོང་ངར་བཤད། གོང་ངས་ཕྱ་གར་བཤད། ཕྱ་གས་གླིང་བཞི་སྐོར་
ཟེར་བ་ལྟར་གཅིག་གིས་བཅུ་དང་བཅུ་ནས་བརྒྱ་ལ་ཁྱབ་འགྲོ་ཡི་རེད། དངུལ་
བརླག་ནི་བརླགས་པ་རེད། དེའི་སྐོར་ཕྱི་ལ་གྱར་ན་ཁྱིམ་ཚང་གི་ཞབས་འདྲེན་
རེད་མ་གཏོགས་ཡོང་རྒྱུ་གང་ཡང་མེད། སྐུ་མཁྱེན་ཁ་རོག་བཞུགས་ཨང་ཞེས་
བཤད། སངས་རྒྱས་ལགས་ཀྱིས་གནང་དག་མི་དགོས་ཞེས་རྗོད་མུར་བོང་བུ་
འཚོང་མཁན་ཡང་དེར་སླེབས་པས་སངས་རྒྱས་ལགས་ནས་སྐྱིད་པ་ལགས་
ཆང་གཅིག་འདོན་པ་གནང་དང་ཞེས་བཤད། སྐྱིད་པ་ལགས་ནས་མཆོད་
ཆང་འཁྱེར་ཡོང་གི་ཡོད་དོ། །ཞེས་བཤད་ནས་ཐབ་ཚང་ནས་ཆང་རྐྱན་ཞིག་
འཁྱེར་ཏེ་ཁོང་གཉིས་ལ་གསུམ་སྒྲོན་མཉེས་དག་རེ་བཀྱག སངས་རྒྱས་ལགས་
ནི་དུས་རྒྱུན་བསྟན་བཤིག་སློང་རྒྱུར་དགའ་ཞིང་སྤྲོ་སྣང་ཅན་ཞིག་ཡིན་ཡང་
དངུལ་བརླག་པའི་གནས་ཚུལ་དེ་སེམས་ལ་ལྗིད་ཏིག་གེར་བསྡད་ཡོད་སྟབས་
བཅོས་མའི་འཛུམ་མདངས་སྟོན་ཁུལ་བྱེད་པ་ལས་བསྟན་བཤིག་སློང་རྒྱུ་ལྟ་ཅི་
བཞིན་རས་ལས་བཅོས་མིན་གྱི་སྤྲོ་སྣང་གི་རྣམ་པ་ཞིག་ཀྱང་མངོན་གྱི་མེད་པ་
རེད། བོང་བུ་འཚོང་མཁན་གྱི་སེམས་ལ་ཨ་ཡ་མཚན་དུས་རྒྱུན་སྐད་ཆ་ཤོད་
རྒྱུར་དགའ་ཞིང་བསྟན་བཤིག་ཚ་པོ་ཞིག་འདུག་ཀྱང་དེ་རིང་ཚོང་ཆང་འཐུང་
དུས་རྣམ་འགྱུར་གྲང་ཤུར་ཤུར་འདི་འདྲ་གང་ཡིན་ནམ་བསམས་ཀྱང་རེ་ཞིག་
51མཛའ་གཅུགས་ཀྱི་མི་ཚེ།
གང་ཡང་ཤོད་མ་ཤེས་པར་ལུས།
དེ་ནས་ཁོའི་སེམས་ལ་གནས་ཚང་གི་པ་ཕ་འདི་ག་རེ་བྱས་ན་ཡང་མ་
སྐྱིད་པ་ཞིག་ཡོད་བཟོ་འདུག་པས་མ་སྐྱིད་པའི་སྣང་ཚུལ་འདི་བརྗེད་ཐབས་
ཞིག་བྱས་ན་དགའ་བསམས་ཏེ་པཱ་ལགས་ང་གཉིས་ཀྱི་མཆོད་ཆང་འདིར་སྙན་
པའི་གླུ་ནི་མི་འདུག དགའ་བའི་ཞབས་བྲོ་ནི་མི་འདུག་དེ་ལས་ང་
་ང་གཉིས་ཤོ་
ཞིག་བསྐྱོན་ན་ག་འདྲ་འདུག་ཅེས་བཤད་པས་སངས་རྒྱས་ལགས་ཀྱིས་དེ་རང་
ཡོང་ཞེས་བཤད་ནས་ཡར་ལངས་ཏེ་ཤོ་ཆས་བླངས་ནས་ཡ། ད་སྔ་དྲོ་ཆེ་དགོང་
དྲོ་ཆུང་ཟེར་བས་ང་གཉིས་སུ་ཆུང་བ་ཡོད་དམ་ཞེས་བཤད་པས་བོང་བུ་འཚོང་
མཁན་དེས་ང་ད་ལོ་ལོ་བཞི་བཅུ་ཞེ་བརྒྱད་ཡིན་བྱས་པས་སངས་རྒྱས་ལགས་
ཀྱིས་བྱས་ན་ང་ཁྱེད་ལས་ལོ་གསུམ་གྱིས་ཆུང་བ་ཡོད་པས་ཤོ་དང་པོ་ངས་
བཙུགས་ཆོག་ཅེས་བཤད་ནས་ཤོ་རྒྱག་འགོ་ཚུགས། ཁོང་གཉིས་ཤོ་རྒྱག་སྐབས་
དངུལ་གྱི་རྒྱན་མ་བཙུགས་པར་ཆང་འཐུང་དགོས་ཀྱི་ཡོད། དེ་ཡང་ཁོང་གཉིས་
སོ་སོར་དཀར་ཡོལ་ཆེ་ཆུང་གཅིག་པ་རེ་བཙུགས་ནས་ཤོ་སྐོར་རེ་ལ་ཤོར་མཁན་
གྱིས་ཞབས་དག་དོ་དང་ཐོབ་མཁན་གྱིས་ཞབས་དག་གང་འཐུང་བ་དང་། པ་
ར་ལངས་ན་པར་ཆང་འཐུང་དགོས་པ་ཡིན་པས་དེ་ལྟར་ཡུན་གང་ཙམ་སོང་
རྗེས་གཉིས་ཀ་ར་བཟི་ནས་ཤོ་ཡང་རྒྱག་མཚམས་བཞག་ཅིང་། ཕན་ཚུན་ཆང་
ལ་ཨུ་ཚུགས་རྒྱག་རེས་བྱེད་པ་དང༌། སྐབས་རེ་ཆང་གླུ་འགོ་མེད་མཇུག་མེད་
འདྲ་གཏོང་བ་སོགས་བྱེད། དེ་འདྲའི་ངང་ནས་སངས་རྒྱས་ལགས་ཀྱི་ཁ་ནས་
དངུལ་གྱི་སྐོར་ཡང་ཟུར་ཙམ་ཐོན་ཡོང་བར་བརྟེན་སྐྱིད་པ་ལགས་ཀྱི་སེམས་
52ལེའུ་གཉིས་པ། ཞིང་པའི་འཚོ་བ།
སུ་ད་མགྱོགས་ཙམ་མཚམས་མ་བཞག་ན་སངས་རྒྱས་ལགས་ཀྱིས་སྔོ་ལོ་འཕྱར་
བ་འདུག་བསམས་ནས་སངས་རྒྱས་ལགས་ད་རང་མཆོད་ཆང་བཞེས་ཚོད་མ་
གནང་ན་སང་ཉིན་བསྙུན་གྱི་རེད་ཅེས་ཐེངས་གཉིས་ཙམ་བཤད་ཀྱང་སངས་
རྒྱས་ལགས་ཀྱི་སྣང་འཇོག་མ་བྱས། བོང་བུ་འཚོང་མཁན་གྱིས་ཡབ་ཆེན་
ལགས། ད་སྐུ་ངལ་གནང་ན་ཏག་ཏག་རེད། ཕྱི་པོ་ཡང་ཆག་འདུག་ཅེས་བཤད།
སྐབས་དེ་དང་བསྟུན་ནས་སྐྱིད་པ་ལགས་ཀྱིས་སངས་རྒྱས་ལགས་ཀྱི་མཆན་
འོག་ནས་བཟུང་སྟེ་སྐྱོར་ནས་ཡར་བསླངས་ཏེ་ད་སྐུ་ར་ཡང་བད་འདུག་པས་
སང་ཉིན་དབུ་སྙུང་གིས་གསུང་གི་རེད། དོ་དགོང་གཟིམ་ན་དགའ་ཡི་རེད་
ཅེས་བཤད་ནས་མལ་སར་ཁྲིད། བོང་བུ་འཚོང་མཁན་ཡང་ཡར་ལངས་ནས་ད་
ང་ཡང་དགོངས་པ་ཞུ་ཡི་ཡིན། མཆོད་ཆང་སྤྲོ་སོང་ཐུགས་རྗེ་ཆེ་ཞེས་བཤད་
ནས་ཁྱ་རེ་ཁྱོ་རེའི་ངང་ཕྱིན་པས་སྐྱིད་པ་ལགས་ནས་ཨ་ཇོ་ལགས་སྐུ་རྡབ་ཟག་
ཡོང་ངོ་། ཞེས་བཤད་པས་ཁོས་སྣང་དག་མི་དགོས། ཆང་ཁ་ཡིས་བཏུངས་ཀྱང་
རྩིས་རིག་པ་ཡིན། ད་གཟིམ་འཇམ་གནང་གོ་ཞེས་བཤད་ནས་ཕྱིར་ཐོན། སྐྱིད་
པ་ལགས་ཀྱིས་སངས་རྒྱས་ལགས་ཀྱི་གོས་ཕུད་རྩིས་བྱེད་སྐབས་སངས་རྒྱས་
ལགས་ཀྱིས་གོས་ཕུད་དུ་མ་བཅུག་པར་ཁྱི་སྐྱག་ཁོ་གང་དུ་འདུག་གམ། ངས་
ཁོ་ལ་བཟོ་ལྟ་གཅིག་སྤྲད་ན་མ་གཏོགས་འགྲིག་མ་སོང་ཞེས་ངར་ངར་བྱས་ཏེ་
ཡར་ལངས་ནས་འགྲོ་རྩིས་བྱེད་སྐབས་སྐྱིད་པ་ལགས་ཀྱིས་ཁོང་གི་དཔུང་པ་
ནས་ཤུགས་ཀྱིས་མནན་ནས་ད་ར་བཟི་མ་ཤོད་དང་། བུ་ད་གིན་ནས་ཉལ་
ཚར་སོང་། སྐད་ཆ་ཡོད་ན་སང་ཉིན་སྐམ་ཐོག་ལ་བཤད་ན་འགྲིག་གི་རེད་ཅེས་
53མཛའ་གཅུགས་ཀྱི་མི་ཚེ།
བཤད་ནས་ལངས་སུ་མ་བཅུག་པར་ཨུ་ཚུགས་ཀྱིས་ཉལ་དུ་བཅུག ཁོང་མར་
ཉལ་ནས་སྔས་མགོར་མགོ་བཞག་མ་ཐག་སོར་སྒྲ་དང་བཅས་གཉིད་དུ་ཡུར།
ཉིན་གཉིས་པའི་ཞོགས་པ་སངས་རྒྱས་ལགས་ཡར་ལངས་ནས་ཐབ་ཚང་
དུ་ཐུག་པ་འཐུང་བཞིན་དུ་ཁྱི་སྐྱག་སྐད་བཏང་སྟེ་དངུལ་གྱི་སྐོར་སྐད་ཆ་འཇམ་
རྩུབ་གཉིས་ཐད་ནས་དྲིས་ཀྱང་ཁོས་དངུལ་བརྐུ་རྒྱུ་མ་བྱུང་ཞེས་ཨུ་ཚུགས་
མཐར་སྐྱེལ་བྱས། སངས་རྒྱས་ལགས་ནི་དངུལ་བརྐུ་མཁན་ཁོ་མ་གཏོགས་མེད་
སྟབས་ཁོང་ཁྲོ་ཆེན་པོས་ཐུག་པ་འཐུང་འཕྲོ་བཞག་སྟེ་ཡར་ལངས་ཏེ་ཁོ་ལ་ཉེས་
རྡུང་གཏོང་རྩིས་བྱས་པས་སྐྱིད་པ་ལགས་ཀྱིས་བཀག་ནས་དངུལ་རྐུ་མཁན་སུ་
ཡིན་སུས་ཤེས། ཁྱི་སྐྱག་ལ་རྐུན་ཁག་འཛུགས་རྐྱང་བྱེད་དགོས་དོན་གང་ཡིན་
ནམ། གལ་ཏེ་བུས་བརྐུས་པ་ཡིན་ན་ཁ་ས་ནས་ད་བར་དྲིས་པས་མ་བཤད་པ
བྱེད་དགོས་དོན་མེད། མ་གཞི་ནས་བུས་བརྐུས་པའི་དབང་དུ་བཏང་ནའང་ཧ་
ལས་རྒྱུ་གང་ཡོད། བླ་མའི་མར་བླ་མའི་ཁྱིས་བཟས་པ་དང་གཅིག་པ་རེད། ད་
ནི་བུའི་ཐོག་ལ་ངར་ངར་དེ་འདྲ་མ་གནང་དང་ཞེས་བཤད་ནས་ངུ་ཚད་ཚད་
བྱས་པས་སངས་རྒྱས་ལགས་ཀྱང་ག་བྱེད་འདི་བྱེད་མ་བྱུང༌། དེ་རྗེས་སྐྱིད་པ་
ལགས་ཀྱིས་ཁྱི་སྐྱག་རང་གི་འགྲམ་དུ་སྡོད་དུ་བཅུག་ནས་བུ། དངུལ་དེ་ཁྱོད་རང་
ལ་བྱུང་ངམ་མ་བྱུང་། ཨ་མར་དྲང་པོ་ཤོད་དང་། ཨ་མས་སུ་ལ་ཡང་བཤད་
མི་ཡོང་ཞེས་སོགས་བཤད་ནས་ཡུན་རིང་ཙམ་དྲིས་ཀྱང་ཁོས་ང་ལ་དངུལ་རྩ་
བ་ནས་མ་བྱུང་ཞེས་མཐའ་སྐྱེལ་བྱས་པ་མ་ཟད། ད་དུང་ཁོས་མི་ཚང་འདིའི་
ནང་དུ་མི་ང་གཅིག་པུ་ལས་མེད་པ་མིན་ཀྱང་། ཁྱེད་ཚོས་ང་གཅིག་པོའི་ཐོག་
54ལེའུ་གཉིས་པ། ཞིང་པའི་འཚོ་བ།
ལ་དོགས་པ་བྱེད་དགོས་དོན་གང་ཡིན་ནམ་ཞེས་བཤད་པས་བསྟན་པ་ལ་ཡང་
དོགས་པ་སྐྱེ་དགོས་པ་ཞིག་བཟོས་པ་རེད། འོན་ཀྱང་སངས་རྒྱས་ལགས་ནི་
བསྟན་པར་སྔར་ལས་ཀྱང་ཆ་འཇོག་དང་བརྩི་མཐོང་ཆེ་རུ་ཕྱིན་པ་རེད། སྐྱིད་
པ་ལགས་ནི་ཁྱི་སྐྱག་གི་སྐད་ཆར་ཡིད་ཆེས་ཀྱིས་བསྟན་པར་དོགས་པ་སྐྱེས་ཁར་
སངས་རྒྱས་ལགས་ཀྱིས་བསྟན་པར་ཆ་འཇོག་དང་བརྩི་མཐོང་བྱེད་པ་དེར་མི་
དགའ་བར་གྱུར་ཞིང༌། དེ་ནས་བཟུང་སྟེ་སྔར་ལས་ཀྱང་རྣམ་འགྱུར་ཇེ་སྡུག་ཏུ་
སོང་ཞིང་། བསྟན་པར་ཁ་མི་གྲག་པའམ་སྐད་ཆ་བཤད་པའི་དབང་དུ་བཏང་
ནའང་བཤད་ཚད་རྒྱག་གཏམ་ཁོ་ན་ལས་རྒྱུན་གཏན་ལྟ་བུ་ཚིག་གཅིག་ཀྱང་མི་
ཤོད་པས་བསྟན་པ་ནི་ཅི་ཡིན་མ་ཤེས་པར་ཡུན་རིང་པོ་ཞིག་བློ་མི་བདེ་ཞིང་
སྡོད་བཟོད་མི་བདེ་བར་ཅི་བྱ་གཏོལ་བྲལ་དུ་གྱུར་ཀྱང་སྔར་བཞིན་བཟོད་པ་
བསྒོམས་ཏེ་དོ་སྣང་མ་བཞག་པར་སྔར་རྒྱུན་ལྟར་སྣང་མེད་བྱས་ཏེ་སྡོད་ཀྱི་ཡོད་
དོ།། །།
55
55ལེའུ་གསུམ་པ། རྐུན་ཁག་ཁུར་བ།
གཞན་གྱི་སྡུག་བསྔལ་མཐོང་བས་མ་བཟོད་པར། །
མིང་ཆད་ངན་དང་ཁྲིམས་ཀྱི་ཆད་པ་ཡང་། །
བཟོད་བྱས་སྡུག་བསྔལ་དང་དུ་ལེན་པ་ནི། །
རང་བཞིན་བཟང་པོའི་ངང་ཚུལ་མ་ཡིན་ནམ། །
དེ་ནས་ཁྱི་སྐྱག་ནི་སྔར་མུས་བཞིན་གྲོང་ཚོའི་ནང་གི་སྦག་པ་དེ་ཚོ་དང་
མཉམ་དུ་ཤོ་སྦག་རྒྱག་པར་ཡང་ཡང་འགྲོ་གི་ཡོད་པ་རེད། ཉིན་ཞིག་ཁོ་ལ་ཤོ་
སྦག་རྒྱག་བྱེད་ཀྱི་དངུལ་མེད་པར་བརྟེན་གྲོང་ཚོའི་ནང་གི་ཤིང་བཟོ་བ་ཕོ་ཧྲེང་
རྟ་མགྲིན་གྱི་སར་ཕྱིན་ནས་དངུལ་ཏོག་ཙམ་གཡར་རོགས་ཞེས་བཤད་པས་རྟ་
མགྲིན་ནས་ཀྱང་ཀ་ཀོར་མེད་པར་རང་གི་སྔས་མགོའི་འགྲམ་དུ་ཡོད་པའི་སྒམ་
ཆུང་གི་ནང་ནས་དངུལ་སྲང་ལྔ་བཅུ་ཐམ་པ་བཏོན་ནས་ཁོ་ལ་གཡར་བ་རེད།
དེ་ནས་ཡུན་རིང་མ་སོང་བའི་ཉིན་ཞིག་རྟ་མགྲིན་གྱི་ཁྱིམ་དུ་རྐུན་མ་ཤོར་ཞིང༌།
ཁོའི་དངུལ་དང་དེ་མིན་ཙག་ཙིག་བླུགས་སའི་སྒམ་ཆུང་དེ་ཡང་བསྡད་མེད་
པས་ཁོས་གང་སར་ལྟ་སྐབས་སྒེའུ་ཁུང་ཡང་ཟུར་ཙམ་ཕྱེ་ནས་བསྡད་ཡོད་པ་
མཐོང་བས་གཞི་ནས་ཁྱིམ་དུ་རྐུན་མ་འཛུལ་བ་ཤེས་ཏེ་དབུགས་ཐེངས་གཅིག་
ལ་སྣ་དཀར་རྩེ་རྫོང་དུ་ཕྱིན་ནས་རང་གི་ཁྱིམ་དུ་རྐུན་མ་ཤོར་འདུག་ཅེས་རྫོང་
56ལེའུ་གསུམ་པ། རྐུན་ཁག་ཁུར་བ།
ལ་སྙན་སེང་ཞུས། རྫོང་དཔོན་གྱིས་རྫོང་གི་ལས་དྲུང་ཡེ་ཤེས་ཞེས་པ་དེ་རྐུ་མ་
ཤོར་སར་རྟོག་ཞིབ་བྱེད་དུ་འགྲོ་དགོས་པའི་བཀའ་བཏང་། ལས་དྲུང་གིས་གད་
པ་མི་གཉིས་ཁྲིད་ནས་སྐོར་ཞིབ་དུ་ཕྱིན།
ལས་དྲུང་གིས་རྟ་མགྲིན་གྱི་ཁྱིམ་ལ་ལྟ་ཞིབ་བྱས་ཤིང་རྐུན་མ་ཤོར་སྐབས་
དོ་བདག་རང་ཉིད་གང་དུ་ཕྱིན་ཚུལ་དང་དོགས་པ་ཡོད་པའི་མི་སུ་དང་སུ་
ཡོད་ཅེས་དྲིས་པར་རྟ་མགྲིན་ནས་ཁོ་རང་ཕྱི་ལ་ཤིང་བཟོར་ཕྱིན་ནས་དགོང་
དྲོ་ཁྱིམ་དུ་འབྱོར་སྐབས་སྒེའུ་ཁུང་ཕྱེ་ནས་བཞག་ཡོད་ཚུལ་དང་གཡུལ་ཁ་གོང་
གི་བུ་ཁྱི་སྐྱག་ཟེར་བ་དེ་ལ་དོགས་པ་ཡོད་ཚུལ་སོགས་བཤད། དེའི་རྒྱུ་མཚན་
ནི་ཁྱི་སྐྱག་ཁོ་རང་གི་སར་དངུལ་གཡར་བར་ཡོང་སྐབས་སྒམ་ཆུང་ནང་ནས་
དངུལ་འདོན་པའི་ཚེ་ཁྱི་སྐྱག་གིས་དངུལ་གང་དུ་ཡོད་པ་གསལ་པོར་མཐོང་
བ་ཟད། མིག་ཧྲིག་ཧྲིག་གིས་ལྟ་ཚུལ་ཞིག་བྱུང་བ་དེ་ཡང་རྟ་མགྲིན་ལ་དོ་སྣང་
བྱུང་བའི་རྐྱེན་གྱིས་སོ། །
11། །
རྫོང་གི་ལས་དྲུང་དང་གད་པ་བཅས་གཡུལ་ཁ་གོང་དུ་ཕྱིན། གཡུལ་ཁ་
གོང་གི་ཁང་པའི་སྒེའུ་འོག་ནས་ཝ་ཡེ་སྒོ་ཕྱེ་དང་ཞེས་སྐད་རྒྱག་པ་ཐོས་པས་
བསྟན་པས་སྒོ་ཕྱེ་བས་མི་གསུམ་ཡར་འཛུལ་ནས་ཧམ་པ་ཆེན་པོའི་ངང་བསྟན་
པར་ཁྱི་ཁོག་ཅིག་ཅེས་བཤད་ནས་ཤར་རྒྱག་གཡབ་སྟེང་དུ་འཛེགས། མི་གསུམ་
པོ་དེའི་གྲས་སུ་རྣ་བར་སོག་བྱིལ་བཏགས་པ་སྐ་རགས་འཇོལ་འཇོལ་བྱས་པ་
ཞིག་ཡོད་པ་ནི་རྫོང་གི་ལས་དྲུང་ཡེ་ཤེས་ཞེས་པ་དེ་ཡིན་པ་དང་གཞན་གཉིས་
པོ་ནི་གད་པ་ཡིན། དེ་ནས་ལས་དྲུང་གིས་བསྟན་པར་ཁྱོད་ཀྱི་མིང་ལ་ཅི་ཟེར་
57མཛའ་གཅུགས་ཀྱི་མི་ཚེ།
ཞེས་དྲིས་པས་བསྟན་པ་ཟེར་ཞེས་སྨྲས་པས་ལས་དྲུང་གིས་འོ་ན་ཁྱི་སྐྱག་ཟེར་
བ་དེ་གང་དུ་ཡོད་དམ་མར་དོན་ཤོག་ཅེས་བཤད་པས་ཁྱི་སྐྱག་གདོང་མདོག་
འགྱུར་ཞིང་འདར་སིག་སིག་ངང་གཡབ་སྟེང་དུ་དོན། ལས་དྲུང་གིས་ཁྱོད་ཁྱི་
སྐྱག་ཡིན་ནམ་ཞེས་དྲིས་པས་ཁོས་ཡིན་ལགས་ཞེས་བཤད། ལས་དྲུང་གིས་འདི་
ཟླའི་ཚེས་བཅུའི་ཉིན་མོ་དེར་གང་དུ་ཕྱིན་ནམ། ལས་ཀ་གང་ཞིག་བྱས་པ་དྲན་
ནམ་ཤོད་དང་ཞེས་དྲིས་པས་ཁྱི་སྐྱག་གིས་རང་ཉིད་ཞིང་ཆུ་འདྲེན་པར་ཕྱིན་
ཚུལ་དང་ཆོས་མཛད་བསྟན་པའང་ཉིན་གང་རིང་མཉམ་དུ་ཡོད་ཚུལ་སོགས་
བཤད་ནས་ངས་རྐུན་མ་བརྐུ་རྒྱུ་མ་བྱུང་ཞེས་བཤད། ལས་དྲུང་གིས་ངས་ཁྱོད་
ལ་རྐུན་མ་བརྐུས་པ་རེད་ཅེས་ག་དུས་བཤད་བྱུང་ངམ་ཞེས་བཤད་ནས། གད་
པ་གཉིས་ལ་ཁ་གཏད་ནས་ལྟོས་དང་། གཏམ་དྲིས་ནས་མ་བྱུང་བསྒུགས་ནས་
བྱུང་ཟེར་བ་འདི་ལ་ཟེར་ཞེས་བཤད། རྫོང་གི་ལས་དྲུང་དང་གད་པ་ཚོས་ཁྱི་
སྐྱག་གི་སྡོད་ས་དང་། ཉལ་ས་བཅས་གང་དུ་ཡོད་མེད་དྲིས་ཤིང་ཁོའི་ཉལ་སའི་
མཐའ་འཁོར་དང་སྔས་མགོ་སོགས་ཀྱི་འོག་ལ་སྔོག་བཤེར་བྱས་ཀྱང་གང་ཡང་
མ་ཐོན། དེ་ནས་རྫོང་གི་ལས་དྲུང་གསང་སྤྱོད་དུ་ཆབ་གསང་གཏོང་བར་ཕྱིན་
པ་དང༌། གསང་སྤྱོད་ཀྱི་སྒོ་འགྲམ་དུ་ཐོག་ཁར་འགྲོ་སའི་སྐས་འཛེག་ཡོད་པ་
མཐོང་སྟེ་ཆབ་གསང་བཏང་རྗེས་གསང་སྤྱོད་ནས་དོན་ཏེ་ཤར་རྒྱག་ཐོག་ཁར་
ཕྱིན་པས་ཁྱི་སྐྱག་ཞེད་སྣང་ཆེན་པོ་བྱུང་ནས་འཚབ་འཚུབ་བྱེད་པའི་རྣམ་པ་
ཡང་ཕྱིར་མངོན། ལས་དྲུང་གིས་ཐོག་ཁའི་ཕྱོགས་གང་སར་ལྟ་ཞིབ་བྱས་པས་
རྩིག་ཟུར་ཞིག་ཏུ་ཤིང་བད་ཀྱི་འོག་ནས་སྒམ་ཆུང་གི་ཟུར་ཞིག་མཐོང་སྟེ་ཕར་
58ལེའུ་གསུམ་པ། རྐུན་ཁག་ཁུར་བ།
ཕྱིན་ནས་ཤིང་བད་ཡར་བཀྱགས་ནས་བལྟས་པས་རྟ་མགྲིན་གྱི་ཙག་ཙིག་བླུག་
སའི་སྒམ་ཆུང་དེ་ཡིན་པ་ཤེས་ཏེ་ཁྱི་སྐྱག་ཡར་བོས་ནས་འདི་སུའི་རེད་ཅེས་
དྲིས། ཁྱི་སྐྱག་ནི་ཞེད་སྣང་ཆེན་པོ་སྐྱེས་ནས་གདོང་མདོག་འགྱུར་ཞིང་ལུས་
རབ་ཏུ་འདར་ནས་ཕྱུ་པའི་གབ་གཤམ་ཕྲུག་ཕྲུག་བྱེད་བཞིན་དུ་འདི་ག་རེ་
ཡིན་ནམ་འདི་ང་ཡི་མིན། འདི་ང་ཡི་མིན་ཞེས་བཤད། ཁོ་སྐྲག་ནས་འདར་
ཁྲུག་ཁྲུག་བྱེད་པ་དང་གདོང་ནས་རྔུལ་ཆུའི་ཐིགས་པ་ཁྲུམ་ཁྲུམ་དུ་འབབ་པའི་
གནས་ཚུལ་དེ་ལས་དྲུང་གིས་མཐོང་ནས་རྐུན་མ་མི་འདི་མ་གཏོགས་འགྲོ་ས་
མི་འདུག་སྙམ་སྟེ་ཁོ་ལ་ད་ང་གཉིས་གཤམ་དུ་འགྲོ་ཞེས་བཤད་ནས་ཁོའི་གོང་
བ་ནས་བཟུང་སྟེ་མར་འཁྲིད། གཡབ་སྟེང་དུ་སླེབས་རྗེས་ལས་དྲུང་གིས་རྫོང་
གི་གད་པ་གཉིས་ལ་རྐུན་མ་ངོས་ཟིན་སོང་ཁོ་རྫོང་དུ་ཁྲིད་ཅིག་ཅེས་བཤད།
གད་པ་གཉིས་ནས་ཁོའི་ལག་པ་ཐག་པས་བསྡམས་རྩིས་བྱེད་སྐབས་སྐྱིད་པ་
ལགས་ཀྱི་ཨ་མ། ངའི་ཕྲུ་གུ་ཞེས་སྐད་ངན་ཞིག་བརྒྱབས་ནས་ས་ལ་འགྱེལ་ཏེ་
དྲན་པ་འཐོར། སྐབས་དེར་ཆོས་མཛད་ཀྱི་སེམས་སུ་ཨ་ཞང་ལགས་དང་སྐྱིད་
པ་ལགས་ནི་ང་རང་ཆགས་ས་བརྟེན་ས་མེད་པའི་སྐབས་སུ་གནས་ས་དང༌།
ཆགས་ས་ཞིག་ཡིན་ལ་ད་བར་རང་གི་ཕྲུ་གུ་དང་ཁྱད་མེད་པའི་བྱམས་སྐྱོང་
བྱེད་མཁན་ཞིག་ཀྱང་ཡིན་པས་ད་རེས་ཁོང་ལ་ཆག་སྒོ་བྱུང་བའི་སྐབས་སུ་
ཕན་ཞིག་འདོགས་ཐུབ་ན་ནི་ང་རང་ལ་ལྟོས་ན་དྲིན་ལན་གསོ་བའི་གོ་སྐབས་
ཤིག་ཀྱང་ཡིན་ལ་དྲིན་ཅན་ལ་ཆག་སྒོ་བྱུང་པའི་སྐབས་འདིར་རོགས་ཤིག་མ་
བྱས་ན་རྒྱུ་འབྲས་མེད་པར་ཡང་མི་འགྲོའམ་བསམས་ནས་སྐད་ཆེན་པོས་སྐུ་ངོ་
59མཛའ་གཅུགས་ཀྱི་མི་ཚེ།
མཁྱེན། རྐུན་མ་བཟུང་སྟངས་ནོར་སོང༌། ཁོ་རྐུན་པོ་མ་རེད། རྐུན་མ་ངོ་མ་དེ་
སྐབས་དེར་ཁྱི་སྐྱག་གི་སེམས་ལ་ད་འགྲིག་སོང་སྙམ་ནས་
ང་ཡིན་ཞེས་བཤད།
རེད། · རེད། ཁོ་རེད། ད་ལོ་བོང་བུ་ཉོ་སྐབས་ཁོས་པཱ་ལགས་སུ་དངུལ་མང་པོ་
སྤྲད་སོང་། དེ་ཚོ་ཁོས་བརྐུས་པ་མིན་ན་གང་ཡིན་ཞེས་ཧམ་པ་ཆེན་པོའི་ངང་
བཤད། དེའི་བར་ལ་སངས་རྒྱས་ལགས་ནས་སྐྱིད་པ་ལགས་ཀྱི་ངོ་ལ་ཆུ་གཏོར་
བས་ཁོང་ཡང་དྲན་པ་གསོས་ཡོད་རེད།
སྐྱིད་པ་ལགས་ཀྱིས་ཆོས་མཛད་དང་ཁྱི་སྐྱག་གི་སྐད་ཆ་དེ་དག་ཐོས་
པས་རྐུན་མ་ངོ་མ་ཆོས་མཛད་ཡིན་ཤག་གིས་རྐུན་མ་ངོ་མ་ནི་ཆོས་མཛད་ཁོ་
རང་ཡིན་འདུག་པས་སྐུ་ངོ་མཁྱེན་ཉེས་ཅན་རྒྱ་ཡན་དུ་མ་སོང་བ་དང་། ནག་
མེད་ཉེས་ཁོངས་སུ་མ་ཚུད་པ་ཐུགས་རྗེས་གཟིགས་ཞེས་ངུ་ངག་དང་བཅས་ཏེ་
བརྗོད། ལས་དྲུང་ནི་དེ་ལ་ཡིད་མ་ཆེས་ཀྱང་དོ་བདག་གིས་ཁས་བླངས་ཤིང་།
མི་དཔང་ཡང་ཐོན་པས་ཅི་བྱེད་འདི་བྱེད་མེད་པར་ཡུད་ཙམ་རིང་བསམ་བློ་
ཞིག་བཏང་ནས་ཁྱོད་ཚོས་སྐྱག་རྫུན་བཤད་མ་ཡོང་ཨང༌། ང་ཚོས་ཉེས་ཅན་
རྒྱ་ཡན་དུ་མ་སོང་བ་དང་། ནག་མེད་ཉེས་ཁོངས་སུ་མ་ཚུད་པ་བྱེད་ངེས་ཡིན་
པས་ནམ་ཞིག་ཆུ་དྭངས་གྲམ་གསལ་གྱིས་དཀར་ས་ནག་ཐོན་དང༌། ཡིན་མིན་
གསལ་འབྱེད་ཀྱིས་ད་ལྟའི་གནས་ཚུལ་མ་ཡིན་པ་ཞིག་བྱུང་ཚེ་བཀའ་ཆད་ནན་
པོ་ཕོག་ངེས་ལ་དེ་རྩིས་རྗེས་ཡོང་སྔོན་དྲན་ཐུབ་པ་གྱིས་ཤིག ། དེ་མ་ཡིན་པར་
རྗེས་སུ་འགྱོད་པ་སྐྱེ་དགོས་བྱུང་ན་ཕྱིས་པ་རེད་ཅེས་བཤད་ནས་ཆོས་མཛད་
ཀྱི་ལག་པ་རྒྱབ་ཏུ་བསྡམས་ནས་རྫོང་དུ་ཁྲིད།
60ལེའུ་གསུམ་པ། རྐུན་ཁག་ཁུར་བ།
གྲོང་ཚོའི་ནང་དུ་རྟ་མགྲིན་གྱི་ཁྱིམ་དུ་རྐུན་མ་ཤོར་བའི་གནས་ཚུལ་
གཅིག་གིས་བཅུ་དང་བཅུ་ཡི་བརྒྱ་ཟེར་བའི་དཔེ་ལྟར་གང་སར་ཁྱབ་པའི་ཁར་
གཡུལ་ཁ་གོང་གི་ཁྱིམ་དུ་རྫོང་གི་ལས་དྲུང་དང་གད་པ་འཛུལ་བ་མཐོང་བ་
ཡང་གཅིག་གིས་གཅིག་ལ་བཤད་དེ་མི་རྣམས་ཕན་ཚུན་སྐད་ཆ་འདྲ་མིན་ཤོད་
ཀྱིན་ཡོད་པའི་ཐོག ད་ལྟ་བསྟན་པ་ལག་པ་རྒྱབ་ཏུ་བཀྱིགས་ནས་ཁྲིད་འགྲོ་བ་
མཐོང་བས་ལམ་ཟུར་དང་ཁང་པའི་ཐོག་ཁ། སྒོ་དང་སྒེའུ་ཁུང་སོགས་ག་ས་
ག་ནས་ལྟ་རུབ་རྒྱག་པ་དང་། དེ་དག་ཕན་ཚུན་ཤུབ་ཤུབ་ཤོད་ཀྱིན་ཡོད་པ་
མཐོང་དུས་བསྟན་པ་ནི་ངོ་ཚ་བ་དང༌། འཇིགས་སྐྲག སེམས་སྐྱོ་བ། ཉམས་
དམའ་བ་བཅས་འགྲན་པ་ལྟ་བུ་བྱུང༌། རྫོང་དུ་སླེབས་རྗེས་ལས་དྲུང་གིས་ཆོས་
མཛད་བསྟན་པ་རྫོང་གི་ཐབ་ཚང་དུ་ཁྲིད་ནས་བསྟན་པཪ་ཇ་བླུག་ཏུ་བཅུག་
པ་དང་། ད་དུང་མ་བྱན་ལ་ཁོ་ལ་ཐུག་པ་ཞིམ་པོ་ཞིག་སྟེར་ཨང་ཞེས་བཤད།
བསྟན་པའི་སེམས་སུ་ད་ནི་ཐུག་པ་བཏུང་ཚར་མ་ཐག་རྟ་ལྕག་གཞུ་རྒྱུ་གཏན་
འཁེལ་བ་རེད་བསམ་པ་རེད། དེའི་རྒྱུ་མཚན་ནི་གྲོད་པ་སྟོང་པར་རྟ་ལྕག་
བཞུས་ན་རླུང་འཕར་ཏེ་དྲན་པ་འཐོར་བ་སོགས་ཡོང་གི་ཡོད་པའི་ཤོད་སྲོལ་
ཡང་ཡོད་པས་རེད། དེ་ནས་མ་བྱན་གྱིས་བསྟན་པར་ཐུག་པ་དཀར་ཡོལ་གང་
བླུགས་ནས་མདུན་དུ་བསྐྱལ། བསྟན་པས་ཐུགས་རྗེ་ཆེ་ཞེས་བཤད་ནས་ཐུག་
པ་ཡར་བླངས་ནས་འཐུང་རྩིས་བྱས་ཀྱང་སེམས་སུ་རྟ་ལྕག་གཞུ་རྒྱུ་ཡིན་པ་ཁོ་
ན་བསམས་ནས་ཐུག་པ་མིད་པར་ག་ལ་འགྲོ། དེའི་བར་དུ་རྫོང་གི་ལས་དྲུང་
གིས་རྫོང་དཔོན་གྱི་སར་ཕྱིན་ནས་རྐུན་མ་རྩད་ཆོད་དང་འཛིན་བཟུང་ཐུབ་
61མཛའ་གཅུགས་ཀྱི་མི་ཚེ།
ཚུལ་སྙན་སེང་ཞུས། རྫོང་དཔོན་གྱིས་རྐུན་མ་རྩད་ཆོད་འཛིན་བཟུང་ཐུབ་པ་
ཡག་པོ་བྱུང་འདུག ད་དུང་ཚ་འཇམ་གཉིས་ཐོག་ནས་འདྲི་རྩད་ཡག་པོ་བྱེད་
དགོས་པས་དོ་ནུབ་འབྱོར་ལྕག་ཉི་ཤུ་ཐམ་པ་བཞུས་ཏེ་བཅུག་བཞག་ན་འགྲིག་
ཅེས་བཤད། ལས་དྲུང་གིས་ལགས་སོ་ཞེས་བཤད་ནས་ཕྱིར་དོན།
ལས་དྲུང་ཐབ་ཚང་ནང་དུ་སླེབས་མ་ཐག་སངས་རྒྱས་ལགས་ཀྱང་
བསྟན་པའི་མལ་ཆས་དང་ལྟོ་ཆས་ཁྱེར་ཏེ་ཡར་འཛུལ་ཡོང་ནས་ལས་དྲུང་ལ་
ཕྱག་འབུལ་ཞིག་ཞུས་ནས་སྐུ་ངོ་མཁྱེན་བུ་འདིར་བྱམས་སྙིང་རྗེར་དགོངས་
ནས་གུ་ཡངས་མི་ཆུང་བ་ཐུགས་རྗེས་གཟིགས། རྐུན་འཇལ་དང་བཀའ་ཉེས་
སོགས་ཅི་བསྩལ་གུས་རང་ནས་སྒྲུབ་འབུལ་ཞུས་ཆོག་པ་དང་ལུས་སྟེང་དུ་
བཀའ་ཁྲིམས་ཕྱག་ཡང་གང་དྲག་ཡོང་བ་མཁྱེན་ཞེས་བཤད་དེ་ཞྭ་མོ་ལག་
གཉིས་ཀྱིས་བཟུང་ནས་ཕྱག་འབུལ་ཡང་ཡང་ཞུས། ལས་དྲུང་གིས་རྐུན་མ་དོ་
བདག་ནས་ངོས་བླངས་ཤིང་མི་དཔང་དང་དངོས་དཔང་བཅས་ས་རིས་ཐང་
གསལ་བྱུང་བས་འབྱོར་ལྕག་གཞུ་རྒྱུ་ནི་ཕྱག་ཡང་གཏོང་ཐབས་མེད། འབྱོར་
ལྕག་ཀྱང་ཡང་བཟོས་གང་ཆེ་མཛད་དེ་ཉི་ཤུ་མ་གཏོགས་གཏོང་མི་དགོས་པ་
སྐུ་ངོ་རྫོང་རང་ནས་བཀའ་གནང་སོང་བས་དེ་ལས་ཉུང་བ་བྱེད་ཐབས་མེད།
འོན་ཀྱང་ཁྱོད་རང་ནས་གད་པ་དབང་འདུས་དང་། སྐལ་བཟང་གཉིས་ལ་ཆང་
རིན་ཏོག་ཙམ་རེ་སྤྲོད་དང་ཁོང་གཉིས་ནས་ཚ་པོ་གཞུ་གི་མ་རེད། ངས་ཀྱང་
ཁོང་གཉིས་ལ་མངག་ཆ་བྱས་ཆོག་ཅེས་བཤད། སངས་རྒྱས་ལགས་ནས་བཀའ་
དྲིན་ཆེ། བཀའ་དྲིན་སྙིང་བཅངས་ཞུས་ཆོག་པ་མཁྱེན་ཞེས་ཡང་ཡང་བརྗོད།
62ལེའུ་གསུམ་པ། རྐུན་ཁག་ཁུར་བ།
དེ་ནས་བསྟན་པ་བློ་བཟང་གི་མལ་ཆས་དང་བཟའ་ཆས་རྣམས་ཐབ་ཚང་དུ་
བཞག་ནས་གད་པ་གཉིས་ཀྱི་སར་ཕྱིན་ཏེ་ཁོང་གཉིས་ལ་དངུལ་སྲང་ཉི་ཤུ་ཪེ་
སྤྲད་ནས་བུ་དེར་བྱམས་སྙིང་ལ་དགོངས་ཏེ་ཕྱག་ཡང་གང་དྲག་གནང་རོགས་
ཞེས་བཤད་པས་ཁོང་གཉིས་ནས་ང་གཉིས་ནས་ལག་བཟོ་པོ་གང་ཐུབ་བྱས་
ཆོག འདི་འདྲ་རྩ་བ་ནས་གནང་མི་དགོས་ཞེས་དངུལ་ཚུར་སྤྲོད་རྩིས་བྱས་ཀྱང་
སངས་རྒྱས་ལགས་ཀྱིས་འདི་ནི་སྟོང་མིན་སེམས་ཁྱད་ཙམ་ཡིན་པས་བཞེས་
ནས་ད་ངོ་ཚ་པོ་བྱས་སོང༌། བུ་ལ་ཐུགས་ཁྲལ་གནང་མི་དགོས་ང་གཉིས་ལ་
རོགས་གནང་ཞེས་ཨུ་ཚུགས་བྱས་ནས་སྤྲད་པས་ཁོང་གཉིས་ནས་དངུལ་བླངས་
ཐུགས་བློས་འགེལ་རྐྱང་གནང་རོགས་ཞེས་བཤད། དངུལ་བླངས་ཤིང་རོགས་
གང་ཐུབ་བྱེད་རྒྱུའི་ཁས་བླངས་པས་སངས་རྒྱས་ལགས་བློ་བདེ་ཙམ་བྱུང་ནས་
རང་ཁྱིམ་དུ་ལོག
དེ་ནས་ཉི་མ་དགོང་དྲོའི་སྐབས་ཙམ་ལ་རྡོ་གཅལ་གྱི་ས་ཁྲི་ཞིག་གི་
ཐོག་ཏུ་ཁྲིའུ་ཞི་(རྐུབ་སྟེགས་རྒྱབ་བསྙེས་ཅན་)ཞིག་བརྒྱབས་པ་དེའི་ཐོག་རྫོང་
དཔོན་བསྡད། དེའི་འགྲམ་དུ་ལས་དྲུང་ལངས་ཏེ་བསྡད་ཡོད་པ་དང༌། རྡོ་
གཅལ་གྱི་དཀྱིལ་དེར་ཐག་པ་གཉིས་དང་། རྟ་ལྕག་གཉིས་བཀྲམ་ནས་བཞག་
ཡོད། བསྟན་པས་དེ་དག་མཐོང་བས་ཁོའི་སེམས་ལ་ཚ་ལོང་ངེ་བ་ཞིག་བྱུང༌།
དེ་འདྲ་ཞིག་ལ་རྫོང་དཔོན་གྱིས་ལས་དྲུང་ལ་མིག་བརྡ་ཞིག་བྱས་པས་
ལས་དྲུང་གིས་རྫོང་དཔོན་ལ་གཏད་དེ་ཞྭ་མོ་ཕུད་ཅིང་མགོ་སྒུར་ཙམ་བྱས་
རྗེས་ཞྭ་མོ་སླར་མགོ་ལ་གྱོན་ནས་ཉེས་ཅན་བསྟན་པ་ཚུར་ཁྲིད་ཤོག་ཅེས་སྐད་
63མཛའ་གཅུགས་ཀྱི་མི་ཚེ།
ཆེན་པོས་བརྗོད། དེ་མ་ཐག་གད་པ་གཉིས་ནས་བསྟན་པ་ལག་གཉིས་ལ་ཐག་
པ་བརྒྱབས་ནས་རྫོང་དཔོན་གྱི་མདུན་དུ་པུས་མོ་བཙུགས་ནས་སྡོད་དུ་བཅུག
སྐབས་དེར་རྫོང་དཔོན་གྱིས་ཉེས་ཅན་ཁྱོད་ཀྱི་མིང་ལ་གང་ཟེར་རམ་ཞེས་དྲིས་
པས་བསྟན་པས་བདག་གི་མིང་ལ་བསྟན་པ་བློ་བཟང་ཟེར་ལགས་ཞེས་ལན་
བརྒྱབས། ཡང་རྫོང་དཔོན་གྱིས་ཁྱོད་རང་འདིར་བསྐོང་འགུགས་བྱེད་དགོས་
དོན་གང་ཡིན་ནམ་ཞེས་དྲིས་པར། གུས་པས་རྐུན་མ་བརྐུས་པའི་ཉེས་པ་
བསགས་པ་ལགས་ཞེས་བཤད། ཡང་རྫོང་དཔོན་གྱིས་རྐུན་མ་གང་ནས་བརྐུས་
པ་དང་། ཇི་ལྟར་བརྐུས་ཚུལ། བརྐུས་དངོས་གང་དང་གང་ཡིན་པ་བཅས་ཞིབ་
པར་ཤོད་ཅིག་བྱས་པས་བསྟན་པས་རང་གིས་གང་ཤེས་པ་རྣམས་བཤད་ཀྱང་
ཚང་མ་མ་ཤེས་པའི་དབང་གིས་ར་ཐུག་པོ་མ་བྱུང་བས་ལས་དྲུང་གིས་ཁྱོད་
ཀྱིས་བཤད་པ་དང་བརྐུས་དངོས་ཀྱི་གྲངས་ཀ་ཏག་ཏག་མཚུངས་པ་བྱུང་མ་
སོང༌། དྲང་པོ་ཤོད་ཅིག་ཅེས་བཤད་པས་བསྟན་པས་གུས་པས་སྒམ་ཆུང་བརྐུས་
རྗེས་དངུལ་ཁག་ཅིག་བཏོན་པ་མ་གཏོགས་ཅ་ལག་གཞན་དག་གང་ཡོད་ཞིབ་
ལྟ་བྱ་རྒྱུ་མ་བྱུང་བས་འདིར་ཁ་གསལ་ཞུ་རྒྱུ་མེད་ཅེས་བཤད།
དེ་ནས་རྫོང་དཔོན་དང་ལས་དྲུང་གཉིས་སྐད་ཆུང་ངུས་ཤུབ་ཤུབ་འགའ་
བཤད་རྗེས་རྫོང་དཔོན་གྱིས་སྐད་ཤུགས་ཆེན་པོས་དེང་གི་དུས་འདི་ནི་དུས་
བདེ་ཞི་འཇམ་རྒན་མོ་གསེར་ཁུར་གྱི་བསྐལ་པ་བཟང་པོ་འདི་ལྟ་བུར་ཁྲིམས་
མཐུན་འགྲོ་བཟོ་སྡོད་མཁས་དགོས་རྒྱུ་ཡིན་ཡང་ཉེས་ཅན་ཁྱོད་ནི་ཟས་གོས་
གནས་མལ་གང་གི་ཐད་ནས་རྐུན་མ་རྐུ་དགོས་པའི་གནས་སུ་གྱར་བ་ཞིག་
64ལེའུ་གསུམ་པ། རྐུན་ཁག་ཁུར་བ།
མིན་ཡང་འདོད་རྔམ་ཁོ་ནའི་དབང་གིས་རྒྱལ་ཁྲིམས་གསེར་གྱི་གཉའ་ཤིང་
ལ་རྩིས་མེད་རྡོག་རོལ་གྱིས་ཤིང་བཟོ་བ་རྟ་མགྲིན་གྱི་ཁྱིམ་དུ་འཛུལ་ནས་དངུལ་
དངོས་རྐུ་ཁྱེར་བྱས་པ་དངོས་ར་གསལ་འཕྲོད་བྱུང་བ་མ་ཟད། དོ་བདག་ནས་
ཀྱང་ངོས་བླངས་པ་ལྟར་ན་ཙ་ར་ཡན་པོར་མ་སོང་བ་གཅོད་འོས་ཀྱང་ད་ལམ་
ཐེངས་གཅིག་རིང་ཆོས་ཀྱི་རྒྱལ་པོའི་བཀའ་ཁྲིམས་ལ་སོང༌། ཡང་བཟོས་གང་
ཆེའི་ཐོག་ནས་འབྱོར་ལྕག་ཉི་ཤུ་ཐམ་པ་བཞུས་ཐོག་རྐུན་འཇལ་ཇི་དགོས་
སོགས་རིམ་པས་དཔྱད་པ་བགྱིས་ཏེ་དཔྱད་ཁྲ་གཏོང་རྒྱུ་ལགས་ན་དེ་དོན་སོ་
སོ་ནས་ངེས་པ་གྱིས་ཤིག་ཅེས་བཤད། རྫོང་དཔོན་གྱི་སྐད་ཆ་མཇུག་སྒྲིལ་མ་
ཐག་ལས་དྲུང་གིས་ལག་བརྡ་ཞིག་བྱས་པས་གད་པ་གཉིས་ནས་བསྟན་པ་
རྡོ་གཅལ་གྱི་མཐིལ་དུ་ཉལ་དུ་བཅུག ལག་པ་གཉིས་ཀ་བ་ཞིག་ལ་བཏགས་
རྐང་པ་གཉིས་རྡོ་གཅལ་གྱི་དཀྱིལ་དུ་ཡོད་པའི་རྡོ་ལུང་ཞིག་ཏུ་བཏགས། དེ་
ནས་གད་པ་ཞིག་གིས་བསྟན་པའི་དོར་མ་ཕུད་རྩིས་བྱས་པས་ལས་དྲུང་གིས་
མིག་བརྡ་བྱས་ནས་དོར་མ་ཕུད་མི་དགོས་པའི་བརྡ་བཏང་། དེ་ནས་གད་པ་
གཉིས་གཡས་གཡོན་དུ་ལངས་ནས་རྟ་ལྕག་གཏོང་འགོ་བཙུགས། དངོས་སུ་
གཞུ་སྐབས་ཤུགས་ཆེན་པོས་བཞུས་མེད་ལ་དོར་མའང་ཕུད་མེད་པས་ན་ཟུག་
ཤིན་ཏུ་ཆེ་བ་མ་བྱུང་ཡང་བསྟན་པའི་སེམས་སུ་ད་ཕན་རང་གི་དགེ་རྒན་གྱི་
ཕྱག་འཇུག་ཀྱང་གཟེད་མ་མྱོང་བ་ཞིག་གིས་ཁྲིམས་ལྕག་གཟེད་དགོས་པ་འདི་
ནི་ཚེ་སྔོན་ལས་ངན་པ་ག་འདྲ་ཞིག་བསགས་པ་ཡིན་ནམ་སྙམ་ནས་མིག་ཆུ་
ཟམ་མི་ཆད་པ་ཤོར། ན་ཟུག་ཆེན་པོ་མི་གཏོང་བའི་རྒྱུ་མཚན་ནི་དོར་མ་ཕུད་
65མཛའ་གཅུགས་ཀྱི་མི་ཚེ།
མེད་པའི་ཐོག་གད་པ་གཉིས་ནས་རྟ་ལྕག་གི་རྩེ་མོ་འཕོངས་ལ་མ་འཕོག་པར་
ས་སྟེང་དུ་འཁེལ་བར་བྱས་པའི་རྐྱེན་གྱིས་ཡིན་པ་རེད།
རྟ་ལྕག་གཞུ་བའི་སྐབས་སུ་རྫོང་གི་ཀ་ཕིབས་ཀྱི་འོག་ཡོད་པའི་ཆུང་
སྐྱིད་དང་། བཀྲ་རྡོར་སོགས་སློབ་ཕྲུག་ཡི་གེ་སྦྱོང་བཞིན་ཡོད་པ་ཚོས་མཐོང་
བས་ཆུང་སྐྱིད་དང་། བཀྲ་རྡོར་གཉིས་རང་དབང་མེད་པར་ངུ་ཤོར་བས་སློབ་
ཕྲུག་གཞན་རྣམས་ཀྱང་ཁོ་གཉིས་ཀྱི་གདོང་ལ་བལྟས་ནས་ངུ་ཤོར། ཚུལ་དེ་རྡོ་
གཅལ་དུ་ཡོད་པའི་མི་ཚང་མས་གོ་ནས་རྟ་ལྕག་གཞུ་འཕྲོ་དེ་ཡང་གཞུ་མི་ཕོད་
པ་ལྟ་བུ་བྱུང་། རྟ་ལྕག་ཚ་པོ་མི་གཞུ་བའི་རྒྱུ་མཚན་ནི་གད་པ་གཉིས་ལ་རྔན་
པ་སྤྲད་པ་ཁོ་ནས་མ་ཡིན་ཏེ་ལས་དྲུང་ནས་གད་པ་གཉིས་ལ་ལག་གང་བཟོ་
བྱེད་རྒྱུ་མངག་ཆ་བྱས་ཡོད་པའི་རྐྱེན་གྱིས་ཀྱང་ཡིན། ལས་དྲུང་གིས་བསྟན་པར་
སེམས་ཁུར་དེ་ཙམ་བྱེད་པའི་རྒྱུ་མཚན་ནི་ཐེངས་ཤིག་བསྟན་པ་ཞིང་ཁ་ནས་
ལོག་ཡོང་སྐབས་སྐལ་བཟང་ཟམ་པའི་གཞོགས་ནས་མི་ཞིག་རྟ་ཡིས་གཡུགས་
ཏེ་རྐང་པ་ཡོབ་ནས་མ་བྲལ་བར་རྟ་ཡིས་ཡོབ་དྲུད་བཏང་སྟེ་རྒྱུག་ཡོང་བ་དང་
ཐུག སྐབས་དེར་བསྟན་པས་གང་ལ་ཡང་མ་འཛེམས་པར་ཕར་བརྒྱུགས་ནས་
ཤུགས་ཡོད་ཚད་ཀྱིས་རྟ་དེ་བཟུང་ནས་མི་དེ་སྐྱོབ་ཐུབ་པ་བྱུང་བ་རེད། མི་དེ་
ཡར་ལངས་ནས། ཡག་བྱུང་ཁྱོད་མེད་ན་ང་ཤི་མིན་རོ་མིན་ཞིག་བཟོ་བ་ཡོད་
ཅེས་བཤད་ནས་ཨམ་ཕྲག་ནས་དངུལ་ཏོག་ཙམ་བཏོན་ནས་སྤྲད་ཀྱང་བསྟན་
པས་མ་བླངས་པ་དང༌། མི་དེས་བསྟན་པ་གང་ནས་ཡིན་པ་དང་མིང་ལ་གང་
ཟེར་བཅས་དྲིས་ནས་ཡག་བྱུང་ཡང་ཡང་བརྗོད་བཞིན་དུ་རྟ་ལ་བཞོན་ནས་
66ལེའུ་གསུམ་པ། རྐུན་ཁག་ཁུར་བ།
གཏོགས་དོན་དུ་རོགས་ཕན་གང་ཡོང་བྱས་པ་ཞིག་རེད།
ཕྱིན། མི་དེ་ནི་གཞན་མ་ཡིན་པར་ད་ལྟའི་རྫོང་གི་ལས་དྲུང་དེ་ཡིན་ཡང་ད་
རེས་དངོས་སུ་ཐུགས་སྐབས་ལས་དྲུང་གིས་ངོ་ཤེས་མདོག་བྱས་མེད་པ་མ་
རྟ་ལྕག་བཞུས་ཚར་རྗེས་བསྟན་པ་འབྲུ་ཁང་ཞིག་ཏུ་བཅུག ཁོས་ནང་
ནས་བསྐྱལ་བའི་མར་ཟན་སོགས་བཟས་ཏེ་ཉལ། སྐབས་དེར་བསྟན་པའི་
སེམས་སུ་རྟ་ལྕག་མ་བཞུས་གོང་རྫོང་གི་ལས་དྲུང་དེས་ངོ་ཤེས་མདོག་མ་བྱས་
ཀྱང་དོན་དུ་ཁོས་ང་ངོ་ཤེས་པ་ཡིན་འདུག གང་ལྟར་འཇིགས་སྣང་ཙམ་མ་
གཏོགས་རྟ་ལྕག་ལ་བཟོད་པར་དཀའ་བའི་ན་ཟུག་མ་བྱུང་བའི་ཐོག་ཁྱི་སྐྱག་
སྐྱོབ་ཐུབ་པ་དང་ང་རང་ལ་ཡང་སྐྱོན་ཆེ་བ་མ་བྱུང་བ་འདི་ཡང་དཀོན་མཆོག་
གི་ཐུགས་རྗེ་རེད། གལ་ཏེ་ད་ལམ་ཁྱི་སྐྱག་སྐྱོབ་མ་ཐུབ་ཚེ་ཨ་ཞང་དང་། སྐྱིད་
པ་ལགས་གཉིས་ལ་ཡང་སྡུག་བསྔལ་ཆེན་པོ་ཡོང་རྒྱུ་མ་ཟད། ཁྱི་སྐྱག་ལ་ནི་ཡ
བཟོས་དེ་འདྲ་མི་བྱེད་པས་སྡུག་བསྔལ་ཆེན་པོ་ཡོང་རྒྱུ་བཏན་འཁེལ་བ་ཡིན་
པས་ད་རེས་ཀྱི་ལས་ཀ་འདི་འཕྱུགས་མི་འདུག་སྙམ་པ་དང་། སྐབས་དེར་ལས་
དྲུང་སྐྱོབ་སྐབས་རྟ་ཡིས་འདྲུད་དེ་ལག་པར་རྨ་ཕྲན་བུ་བཟོས་བྱུང་ཡང་ད་རེད་
ཀྱི་གནས་ཚུལ་ལ་གཞིགས་ན་གྱོང་རག་མི་འདུག་ཅེས་ཆིག་ལབ་ཀྱང་བརྒྱབས་
པ་དང་། ཐོག་མར་ལྷ་ས་ནས་ཡོང་བ་ནས་ད་ལྟའི་བར་གྱི་གནས་ཚུལ་མང་པོ་
ཞིག་དྲན་བཞིན་དུ་གཉིད་ཀྱང་མ་ཁུག་པར་གནས།
ཆུང་སྐྱིད་དང་བཀྲ་རྡོར་གཉིས་རྫོང་གི་སློབ་གྲྭ་གྲོལ་རྗེས་ངུ་གིན་ངུ་གིན་
དུ་ཁྱིམ་དུ་འཛུལ་བས་སྐྱིད་པ་ལགས་ནས་ཁྱོད་གཉིས་གང་བྱས་བྱུང་ངམ། མིས་
67མཛའ་གཅུགས་ཀྱི་མི་ཚེ།
དབང་ཡོད་འདྲ་བཤད་བྱུང་ངམ་ཞེས་དངངས་སྐྲག་ངང་དྲིས། ཁོ་གཉིས་ནས་
ཅོག་ལགས་ལ་རྟ་ལྕག་བཞུས་སོང་ཞེས་ངུ་བཞིན་བཤད་པས་སྐྱིད་པ་ལགས་
ནས་སྣ་ཤུ་ཞིག་བརྒྱབས་ནས་ཧུང་། ང་ནི་ག་རེ་བྱས་པ་ཡིན་ནམ་བསམས་
བྱུང༌། ཁོ་རྟ་ལྕག་གཟེད་དགོས་པ་ཁོ་རས་བྱས་པའི་ལས་རེད། སྡུག་གྱོང་རེད།
མིག་ན་བ་ལག་པས་བཟོས་པ་རེད། ང་ཚོའི་ནང་གི་རྐང་འདྲེན་པ་ཁོའི་དོན་
ལ་ཁྱེད་གཉིས་ངུ་དགོས་མ་རེད་ཅེས་བཤད། དེའི་རྒྱུ་མཚན་ནི་མོའི་སེམས་
ལ་རྐུན་མ་རྐུ་མཁན་བསྟན་པ་ཡིན་ཤག་བྱེད་ཀྱི་ཡོད་པས་སོ། །
བསྟན་པ་ནི་འབྲུ་ཁང་ནང་དུ་ཉལ་ནས་ནམ་ཕྱེད་བར་གཉིད་ཡེ་ནས་
མ་ཁུག་པར་ཐོ་རེངས་ཀྱི་མཚམས་སུ་གཞི་ནས་གཉིད་ཁུག ཞོགས་པ་ཉི་མ་
ཤར་ཙམ་ལ་གློ་བུར་དུ་འར་ཞེས་པའི་སྒྲ་ཞིག་གིས་བསྟན་པ་རྨི་ལམ་གྱི་ཞིང་
ཁམས་ལས་སད། ཁོས་ཙོག་པུར་བྱས་ཏེ་ལྟ་སྐབས་སྒྲ་དེ་ནི་སྒོ་ཕྱེ་བའི་སྒྲ་ཡིན་
ཞིང༌། སྒོ་འབྱེད་མཁན་ནི་རྫོང་གི་ཁང་གཉེར་དེ་ཡིན་པ་དང༌། དེ་དང་མཉམ་
དུ་གད་པ་ཞིག་གིས་བསྟན་པར་ཞོགས་ལྟོ་སྐྱེལ་བར་ཡོང་བ་རེད། གད་པ་དེས་
ཇ་དང་རྩམ་པ་རྣམས་བསྟན་པའི་མདུན་དུ་བཞག་ནས་བུ་རང་སེམས་ཁྲལ་
བྱེད་དགོས་མི་འདུག སྐུ་ངོ་ལས་དྲུང་མཆོག་ནས་ཁྱོད་ལ་གཟིགས་སྐྱོང་ཆེན་པོ་
གནང་གི་འདུག ཁ་ལག་རྒྱགས་ཚད་བཟས་ནས་བློ་བདེ་པོ་བྱས་ནས་སྡོད་ཅིག་
ཅེས་བཤད། བསྟན་པས་ལགས་སོ་ཐུགས་རྗེ་ཆེ། ལྷག་པར་དུ་ཁ་སའི་འབྱོར་
ལྕག་ལ་ན་ཟུག་ཆེ་བ་གང་ཡང་མ་བྱུང་བས་བཀའ་དྲིན་སྙིང་བཅངས་ཞུ་རྒྱུ་
ཡིན་ཞེས་བཤད་པར། གད་པས་མགོ་ལྕོག་ཙམ་བྱས་ནས་ཕྱིར་ཐོན།
68ལེའུ་གསུམ་པ། རྐུན་ཁག་ཁུར་བ།
ཉི་དྲོད་ཕྱི་ཆ་ཙམ་ལ་གད་པ་ཞིག་ཡོང་ནས་བསྟན་པ་རྫོང་དཔོན་གྱི་
དྲུང་དུ་ཁྲིད། བསྟན་པ་རྫོང་དཔོན་གྱི་མདུན་དུ་སླེབས་དུས་ཨ་ཞང་སངས་རྒྱས་
ལགས་ཀྱང་ཟུར་ཞིག་ཏུ་ཞྭ་མོ་ལག་པར་བཟུང་ནས་སྒུར་ཙམ་བྱས་ནས་བསྡད་
ཡོད་པ་དང་། ཤིང་བཟོ་བ་རྟ་མགྲིན་ཡང་དེར་སླེབས་ཡོད་པ་རེད། བསྟན་པ་
དེར་སླེབས་ནས་ཞྭ་མོ་ཕུད་ཅིང་ལག་ཏུ་བཟུང་སྟེ་ལག་གཉིས་པུས་མོའི་སྟེང་
དུ་བཞག་ནས་སྒུར་སྒུར་བྱས་ནས་བསྡད། སྐབས་དེར་ལས་དྲུང་གིས་འདིར་
འདུས་ཚང་མས་ཡག་པོ་ཉོན་ཅིག དུས་བདེ་ཞི་འཇགས་རྒན་མོ་གསེར་ཁུར་གྱི་
དུས་བཟང་འདི་ལྟ་བུར་ཁྲིམས་མཐུན་འགྲོ་བཟོ་སྡོད་མཁས་དགོས་རྒྱུ་ཡིན་ཀྱང་
མི་ངན་བསྟན་པ་ཟེར་བ་ཁོས་ཤིང་བཟོ་བ་རྟ་མགྲིན་གྱི་ཁྱིམ་དུ་འཛུལ་ནས་ཅ་
དངོས་རྐུ་ཁྱེར་བྱས་པའི་ནག་ཉེས་ནི་ས་རིས་ཐང་གསལ་ལྟར་དངོས་ར་གསལ་
འཕྲོད་བྱུང་ཞིང་། དོ་བདག་ནས་ཀྱང་ངོས་ལེན་བྱས་པ་ལྟར་ལ་ལུས་སྟེང་དུ་
ཙ་ར་ཡན་པོར་མ་སོང་བ་གཅོད་འོས་ཀྱང་། ད་ལམ་ཐེངས་གཅིག་ཙམ་ཡིན་
པ་དང༌། དོ་བདག་གི་ཞང་པོ་གཡུལ་གོང་སངས་རྒྱས་ནས་རྐུན་དངོས་རྣམས་
ཕྱིར་སློག་ཐོག་རྐུན་འཇལ་དང༌། བཀའ་ཉེས་བཀའ་ཇི་བསྩལ་སྒྲུབ་འབུལ་ཞུ་རྒྱུ་
དང་། སླད་བྱ་ངན་དེ་རིགས་མི་བྱེད་པའི་ལྕགས་དམར་རྐམ་གཅུན་ཐུབ་པ་བྱ་
རྒྱུའི་འགན་ལེན་ཞུས་སོང་བས་འདི་ནས་ཀྱང་གཡུལ་གོང་སངས་རྒྱས་འདི་པ་
ཡིན་ལུགས་ཚུལ་ལྡན་དང་ཡུལ་གྱི་ནང་དུ་ཚང་མས་ཆ་འཇོག་བྱ་ཡུལ་ཞིག་ཡིན་
པར་བརྟེན་འདི་པའི་ཚིག་ལ་ཆ་འཇོག་ཐོག་དཔོན་ཕ་མ་དང་། འབངས་བུ་
ཕྲུག་གི་གཞི་རྩར་དགོངས་ཏེ་ཡང་བཟོས་གང་ཆེའི་ཐོག་ཕྲ་མ་གཅོད་རྒྱུ་ནི་འདི་
69མཛའ་གཅུགས་ཀྱི་མི་ཚེ།
ལྟར། རྟ་མགྲིན་གྱི་ས་ནས་བརྐུས་པའི་དངུལ་དངོས་རྣམས་ཕྱིར་སློག་དགོས་
རྒྱུ་སྨྲོས་མེད་ཐོག་རྐུན་འཇལ་བཞི་ཟུར་སྤྲོད་འཇལ་དགོས་རྒྱུ་དང༌། དེ་ཡང་ཟླ་
དྲུག་པའི་ཚེས་སུམ་ཅུའི་གོང་གཙང་སྤྲོད་ཐུབ་པ་དགོས་རྒྱུ་ལས་དེ་དུས་དེ་མིན།
ང་མིན་ཁོ་ཡིན། དྲན་གཏམ་གསར་སྐྱེས། ཉིན་འགྱངས་ཞག་འབུད་སོགས་བྱས་
རིགས་མི་ཆོག་ཅིང༌། དོ་བདག་ནས་ཀྱང་སྔོན་བྱས་རྒྱབ་སྐྱུར་དང༌། ཕྱིན་ཆད་
སྤང་བླངས། ཁྲིམས་མཐུན་འགྲོ་བཟོ་སྡོད་མཁས་དགོས་རྒྱུ་ལས། སླད་ནས་ཀྱང་
ངན་ལང་ཤོར་གྱི་ཐོག་ནས་ཁྲིམས་འགལ་འདི་ལྟ་བུ་བྱས་རིགས་བྱུང་ཚེ་ཡན་
པོར་མ་སོང་བའི་ཙ་ར་ནན་པོ་གཅོད་ངེས་ལ་དེ་དོན་སོ་སོ་ནས་ངེས་པ་གྱིས་
ཞེས་བསྒྲགས། སངས་རྒྱས་དང་། རྟ་མགྲིན། བསྟན་པ་གསུམ་ནས་ལགས་སོ་
ལགས་སོ་བཀའ་དྲིན་ཆེ། བཀའ་སྤྱི་ཕེབས་ཞུ་བ་ལས་འགལ་འཛོལ་ཕྲ་མོ་ཙམ་
ཞུ་ག་ལ་ཕོད་ཅེས་བཤད།
དེ་ནས་ལས་དྲུང་གིས་ད་ཁྱོད་ཚོ་ཕྱིར་ལོག་སྟེ་བཀའ་བརྩི་གོང་བཀུར་ཞུ་
རྒྱུ་མ་བརྗེད་པ་གྱིས་ཤིག་ཅེས་བཤད་པས་ཁོང་ཚོས་ཀྱང་ལགས་སོ་ལགས་སོ་
ཞེས་གོམ་པ་ཕྱིར་འགྲོས་རྒྱག་བཞིན་དུ་ཕྱག་འབུལ་ཡང་ཡང་ཞུས་ཏེ་ཕྱིར་ཐོན།
བསྟན་པ་དང་སངས་རྒྱས་ལགས་རྫོང་གི་སྒོ་དོན་པ་ནས་ཁྱིམ་དུ་མ་
སླེབས་བར་རང་རང་བསམ་བློ་མི་འདྲ་བ་མང་པོ་ཞིག་འཁོར་བ་ནི། སངས་
རྒྱས་ལགས་ཀྱི་སེམས་སུ་ད་རེས་ཀྱི་རྐུན་མ་འདི་ཁྱི་སྐྱག་གིས་བརྐུས་ནས་ཆོས་
མཛད་ཀྱིས་རྐུན་ཁག་ཁུར་བ་ཡིན་ནམ་སྙམ་པ་བྱུང་ཡང་། བྱེད་བབ་འགའ་
ཞིག་ལ་བསམས་ན་ཆོས་མཛད་རང་གིས་བརྐུས་པ་ཡང་ཡིན་སྲིད་སྙམ་པའི་ཐེ་
70ལེའུ་གསུམ་པ། རྐུན་ཁག་ཁུར་བ།
ཚོམ་གྱི་གནད་མང་པོ་ཞིག་སེམས་ལ་བསྟུད་མར་འཆར་བ་སྟེ། ཐོག་མར་ལས་
དྲུང་གིས་ཁྱི་སྐྱག་བཟུང་བའི་ཚེ་ཆོས་མཛད་ནས་རྐུན་མ་ང་ཡིན་ཟེར་སྐབས་
ཆོས་མཛད་ཀྱིས་ཁྱི་སྐྱག་སྐྱོབ་ཆེད་རྐུན་ཁག་ཁུར་བ་མིན་ནམ་སྙམ་ཡང་དེ་
ལྟར་ཡིན་ན་ཁྱི་སྐྱག་གིས་ཡག་བྱུང་ལྟ་བུའི་རྣམ་འགྱུར་མ་གཏོགས་ཁོང་ཁྲོའི་
རྣམ་འགྱུར་སྟོན་མི་སྲིད། འོན་ཀྱང་སྐབས་དེའི་ཁྱི་སྐྱག་གི་རྣམ་འགྱུར་ནི་ཆོས་
མཛད་ཀྱི་གདོང་ལ་ཐད་ཀར་མཛུབ་མོ་གཏད་དེ་ཁོང་ཁྲོའི་རྣམ་པའི་ཐོག་རྐུན་
མ་ཁོ་རེད་ཅེས་ཐག་ཆོད་པོའི་ངང་སྐད་ཤུགས་ཆེན་པོས་ཤོད་སྟངས་ལ་བལྟས་
ན་ཆོས་མཛད་ལའང་དོགས་པ་སྐྱེ་དགོས་པའི་གཞི་ཞིག་ཀྱང་འདུག་སྙམ་པ་
སོགས་བསམ་བློ་འདྲ་མིན་མང་པོ་ཞིག་འཁོར།
བསྟན་པ་ནི་རང་གིས་གཡུལ་ཁ་གོང་གི་ཁྱིམ་ཚང་འདིའི་ཆེད་དུ་བྱས་
རྗེས་ཆེན་པོ་ཞིག་འཇོག་ཐུབ་ཅིང༌། ཨ་ཞང་གི་དྲིན་ལན་ཏོག་ཙམ་འཇལ་ཐུབ་
སོང་བས་ནང་མི་ཚང་མས་རང་ལ་དགའ་པོ་དང་མཐོང་ཆེན་བྱེད་ངེས་རེད་
སྙམ་པ་དང༌། ཡང་ཕྱོགས་གཞན་ཞིག་ནས་བསམས་པ་ནི་གཅིག་བྱས་ན་ཁྱི་
སྐྱག་གིས་མུ་མཐུད་ནས་རྐུན་མ་ཁས་ལེན་མ་བྱས་ན་སྐྱིད་པ་ལགས་ནས་རང་
ལ་སྔར་ལས་ཀྱང་མི་དགའ་བ་བྱེད་ཀྱང་སྲིད་སྙམ་པའི་རེ་དོགས་ཀྱི་བསམ་བློ་
འདྲ་མིན་སྣ་ཚོགས་ཤིག་འཁོར་བའི་ངང་ནས་ཁོང་གཉིས་ལམ་བར་སྐད་ཆ་
ཚིག་གཅིག་ཀྱང་ཤོད་ལོང་མ་བྱུང་བའི་ངང་ལ་ཁྱིམ་དུ་འབྱོར།
གཡབ་སྟེང་དུ་འབྱོར་མ་ཐག་སངས་རྒྱས་ལགས་ནས་ སྐྱིད་པ་ལགས་
ང་གཉིས་སླེབས་ཡོད་དོ། ཇ་ཞིམ་པོ་གཅིག་བཟོས་ཤོག་ཅེས་སྐད་ཆེན་པོས་
71མཛའ་གཅུགས་ཀྱི་མི་ཚེ།
བཤད། སྐབས་དེར་སྐྱིད་པ་ལགས་ཐབ་ཚང་གི་སྒོ་ནང་དེ་གར་ཡོད་པས་ཁོང་
གཉིས་སླེབས་པ་མཐོང་ཞིང་སངས་རྒྱས་ལགས་ཀྱི་སྐད་ཆ་གོ་ཡང་ཨ་ལན་ཙམ་
ཡང་མ་བྱས་པ་མ་ཟད། ཇ་བླུག་པར་ཡང་མ་ཡོང༌། དུས་ཚོད་གང་ཙམ་སོང་
ཡང་ཇ་བླུག་པཪ་ཡོང་མཁན་མེད་པར་བརྟེན་སངས་རྒྱས་ལགས་ནས་སྐྱིད་པ་
ལགས་ཇ་བཟོས་ཡོད་དམ་ཞེས་སྐད་བརྒྱབས་ནས་དྲིས་པས་སྐྱིད་པ་ལགས་
ཀྱིས་ཇ་བཟོས་ཡོད་ཀྱང་ང་ཇ་བླུག་པར་ཡོང་ལོང་མེད་ཅེས་ཟེར་བཞིན་ཁོག་
ལྟིར་ཁྱེར་ཡོང་སྟེ་ཁོང་གཉིས་ཀྱི་འགྲམ་དུ་ཡོད་པའི་མེ་ཁོག་ཀྱི་སྟེང་དུ་བཞག་
ནས་སྣ་ཤུ་ཞིག་བརྒྱབས་ཏེ་ཐབ་ཚང་ནང་དུ་འཛུལ། བསྟན་པས་ཡར་ལངས་
ནས་སངས་རྒྱས་ལགས་དང༌། · སྐྱིད་པ་ལགས། རང་ཉིད་བཅས་ཀྱི་ཕོར་པའི་
ནང་དུ་ཇ་ཪེ་བླུགས་ནས་མར་བསྡད།
ཡང་སངས་རྒྱས་ལགས་ནས་ཝ་ཡེ་སྤགས་འདེད་འདྲ་བཟོས་ཡོད་དམ།
ང་གཉིས་གྲོད་པ་ལྟོགས་བྱུང་བྱས་པས་སྐྱིད་པས་སྤགས་འདེད་བཟོས་ཡོད་ཀྱང་
ད་ལྟ་ལས་ཀར་འགྲོ་མཁན་ལོག་རྒྱུ་ཡིན་པས་ལས་ཀ་བྱེད་མཁན་ལོག་བྱུང་ན་
མཉམ་དུ་བཟས་ན་མི་དགའ་འམ་ཞེས་སྐད་ཆེན་པོས་བཤད་ཅིང༌། ད་དུང་
གོ་ལ་མ་གོའི་མུག་མུག་ཤུབ་ཤུབ་མང་པོ་ཞིག་ཀྱང་བཤད། དེ་འདྲ་ཞིག་ལ་ཁྱི་
སྐྱག་ཀྱང་ལོག་སླེབས་ཏེ་ངོ་ཚ་ཁ་སྐྱེངས་ཀྱི་རྣམ་འགྱུར་དང་བཅས་ཏེ་སངས་
རྒྱས་ལགས་དང་ཆོས་མཛད་ལ་ཇ་ཪེ་བླུགས་པས་སྐྱིད་པ་ལགས་ཐབ་ཚང་
ནས་དོན་ཡོང་བ་དང་ཏག་ཏག་འཁེལ་བས་མ་རངས་པའི་རྣམ་འགྱུར་དང་
བཅས་ཏེ་སྨྲས་པ། བུ་ག་རེ་བསམ་གྱི་འདུག སོ་སོ་ལས་ཀ་ནས་ལོག་སྟེ་ཇ་ཧུབ་
72ལེའུ་གསུམ་པ། རྐུན་ཁག་ཁུར་བ།
གང་ཁ་ལ་མ་རག་གོང་ཁྱིམ་གྱི་ཞབས་འདྲེན་ཞུ་མཁན་ལ་གསོལ་ཇ་ཞུ་དགོས་
རེད་དམ། སྤྱོད་ངན་ངོ་སོར་ཁྱེར་མཁན་འདི་འདྲ་ཞིག་ལ་ཚང་མས་གང་ཡོང་
ཡོང་བྱས། རང་ཕྲུག་ལ་དོ་སྣང་མ་བྱས་པར་མདོག་ཀྱང་ག་ཚོད་ཤོར་མི་འདུག་
གམ། མ་བདག་བདག་ཏུ་བཟུང༌། བདག་པོ་སྒོ་ཕྱིར་ལུས་ཟེར་བ་བདེན་པར་
འདུག སྔར་ནས་ད་བར་གཡུལ་ཁ་གོང་ཟེར་དུས་ཚང་མས་ཆ་འཇོག་བྱེད་ས་
ཞིག་ཡིན་ཀྱང་ད་ནི་རྐུན་མའི་ཁྱིམ་ཚང་ཞིག་ཏུ་གྱུར་པ་རེད། ཆུ་ཆར་པའི་སྐྱོ་
རོགས་ཡོང་རྒྱུའི་ཚབ་ལ་སད་སེར་བའི་སྣ་འདྲེན། ལྟས་ངན་འདི་འདྲ་ཞིག་ང་
ཚོའི་ནང་ལ་བྱུང་སོང་། མི་རྐུ་བསམ་པས་རྐུན་མ་རྐུ། །སྤྱན་རས་གཟིགས་ཀྱིས་
རྩམ་པ་འགམ། །ཟེར་བ་བདེན་པར་འདུག ཕར་ལྟ་དུས་འདྲ་ཆགས་མདོག་ཁ་
པོ། དོན་ངོ་མར་ཁྱིམ་གྱི་རྐང་འདྲེན་དེ་འདྲ་ཞིག་བྱས་ཡོང་བསམ་པ་སུ་ལ་
ཡོང་ཟེར་བ་སོགས་ཚིག་ངན་དང་རྒྱག་གཏམ་རྫོགས་རྒྱུ་མེད་པ་མང་པོ་ཞིག་
ཤོད་ཀྱིན་ཡོད་པ་དང་། བསྟན་པ་ནི་སྐྱིད་པའི་ཁ་ལ་བལྟས་ནས་སྡོད་པ་ལས་
ཅི་ཟེར་འདི་ཟེར་མེད་པར་སྐྱིད་པའི་ཚིག་དེ་དག་རེ་རེ་བཞིན་སྙིང་ལ་ཚེར་
མ་ཟུག་པ་ལྟ་བུ་བྱུང་ནས་ད་ནི་བཟོད་ཐབས་བྲལ་བས་དོན་ངོ་མ་ནང་མིའི་
ཁྲོད་དུ་གསལ་བཤད་བྱས་ཏེ་ལྷ་ཡིད་ཆེས་པ་དང༌། འདྲེ་ཁོ་ཐག་ཆོད་པ་ཞིག་མ་
བཟོས་ན་བ་མ་ཤི་རྙང་མ་རྒྱུན་མི་ཆད་ཟེར་བའི་དཔེ་བཞིན་བཟོད་མི་བདེ་བ་
འདིའི་རྒྱུན་ཆད་པ་མི་འདུག་བསམས་ཀྱང་ལམ་སེང་བརྗོད་མི་ཕོད་པའི་ངང་
ད་ནི་ཁྱི་སྐྱག་རང་ནས་གསལ་བཤད་ཅིག་བྱས་ན་ཅི་མི་རུང་སྙམ་ནས་ཁྱི་སྐྱག་
ལ་མིག་ལྟ་ཙམ་ལྟ་ཙམ་བྱེད་བཞིན་དུ་གནས། ཁྱི་སྐྱག་ནི་རང་གིས་བྱས་པའི་
73མཛའ་གཅུགས་ཀྱི་མི་ཚེ།
ལས་ཀར་གནོང་འགྱོད་ཡོད་མུས་ཐོག་བསྟན་པའི་སེམས་ལ་གཟན་པའི་སྐྱིད་
པའི་ཚིག་ངན་རྫོགས་རྒྱུ་མེད་པ་དེ་དག་ཤོད་བཞིན་པའི་མུར་སེམས་སུ་ཆོས་
མཛད་ཀྱིས་ང་རང་གི་ཆེད་དུ་མིང་ཆད་ངན་པ་ཁུར་བའི་ཐོག་རྟ་ལྕག་ཀྱང་
གཟེད་དགོས་བྱུང་ཡང་སྡུག་ཡུས་ཙམ་ཡང་མི་ཤོད་པར་བཟོད་སྒོམ་བྱས་ནས་
སྡོད་པའི་སྐབས་འདིར་ཨ་མ་ལགས་ཀྱིས་འདི་ལྟ་བུའི་ངན་སྨྲས་བྱས་ཀྱང་ད་
དུང་སྡུག་རུས་བྱས་ནས་སྡོད་པ་ནི་ཧ་ལས་དགོས་པའི་བསམ་སྤྱོད་ཅིག་ཡིན་
ཀྱང་ཨ་མ་ལགས་ཀྱི་སྐད་ཆ་འདི་ལྟ་བུ་ནི་སུས་ཀྱང་བཟོད་དཀའ་བ་ཞིག་ཡིན་
པས་གནས་ཚུལ་འདི་ལྟ་བུའི་སྐབས་སུ་ཉེས་ཅན་ངོ་མ་དེས་མ་ཡིན་ཡིན་མ
་མདོག་
བྱས་ནས་སྡོད་པ་ནི་རྐུན་མ་བརྐུས་པ་ལས་ཀྱང་ཁྲེལ་མེད་ངོ་ཚ་དགོས་པ་ཞིག་
མ་ཡིན་ནམ་བསམ་པའི་མུར་བསྟན་པས་རང་ལ་ལྟ་ཙམ་ཡང་ཡང་བྱེད་པ་འདི་
ཡང་རང་གིས་གསལ་བཤད་ཅིག་བྱེད་རོགས་ཟེར་བ་མིན་ནམ། ད་ནི་དཀར་
ས་ནག་འདོན་མ་བྱས་ན་རྒྱུ་འབྲས་མེད་པར་འགྲོ་ངེས་ཡིན་སྙམ་སྟེ་ཡར་ལངས་
ཏེ་སྐྱིད་པ་ལགས་ཀྱི་མདུན་དུ་ཕྱིན་ནས་སྐད་ཆེན་པོས་ཨ་མ་ལགས། ད་འགྲིག་
སོང༌། ཁ་རོག་བཞུགས་དང༌། དྲང་པོ་བཤད་ན་རྐུན་མ་རྐུ་མཁན་ངོ་མ་དེ་ང་
ཡིན། ཆོས་མཛད་ཀྱིས་ངའི་ཆེད་དུ་རྐུན་ཁག་ཁུར་ཞིང་བཙོན་དུ་ཚུད། རྟ་ལྕག་
གཟེད་དགོས་བྱུང་བ་རེད། ངོ་ཚ་རྒྱུ་མེད་པ་དེ་ང་ཡིན། རྒྱུ་འབྲས་མེད་པའང་
ང་ཡིན། ཁྱིམ་གྱི་རྐང་འདྲེན་པ་དེ་ཡང་ང་ཡིན། ད་མཁྱེན་སོང་ངམ། ཨ་མ་
ལགས། སྐུ་མཁྱེན། ཁ་རོག་བཞུགས་དང༌། བཀའ་མོལ་དེ་འདྲ་གསུང་དུས་ང་
ནི་གནོང་འགྱོད་བཟོད་མི་ཐུབ་པ་ཞིག་སྐྱེ་ཡི་འདུག ད་ནི་ང་མི་ཡུལ་འདིར་
74ལེའུ་གསུམ་པ། རྐུན་ཁག་ཁུར་བ།
མི་ལ་གདོང་བསྟན་ནས་སྡོད་ཐུབ་པ་མི་འདུག ང་རང་མ་ཤི་གོང་ལུང་པའི་
མི་རྣམས་ལ་ང་རང་རྐུན་མ་ངོ་མ་ཡིན་པ་ཤེས་སུ་བཅུག་ནས་རང་ཤི་རྒྱག་པ་
ལས་འོས་མེད། ངས་ཐོག་ཁར་ཕྱིན་ནས་ལུང་པའི་མིར་གནས་ཚུལ་ངོ་མ་གོ་བ་
ཞིག་བཟོ་བར་འགྲོ་ཡི་ཡིན་ཞེས་བཤད་ནས་ཐོག་ཁར་འཛེགས་པར་ཕྱིན་པས་
བསྟན་པས་ཁོ་བཟུང་སྟེ་ཁྱི་སྐྱག ཁྱོད་སྨྱོ་སོང་ངམ། ཡང་བསྐྱར་སྔོ་ལོ་འཕྱར་བར་
འགྲོ་རྒྱུ་ཡིན་ནམ་ཞེས་བཤད་པ་དང༌། སྐབས་དེར་ཁྱི་སྐྱག་གིས་ཆོས་མཛད།
དགོངས་དག དྲིན་ཅན་གྱི་ལག་པ་རྡོ་ཡིས་རྡུང་མཁན་ང་ཡིས་ཁྱེད་ལ་སྡུག་པོ་
མྱོང་དུ་བཅུག་སོང་ཞེས་བཤད་དེ་ཆོས་མཛད་ཀྱི་རྐང་པར་འཐམས་ནས་ངུས།
སངས་རྒྱས་ལགས་ནི་དེ་ཐོས་པ་དང་ཧང་སངས་ཤིང་ཁོང་ཁྲོ་ཆེན་པོའི་ངང་ང་
དེ་ག་རང་བསམས་བྱུང༌། ཁྱིམ་གྱི་རྐང་འདྲེན་པ་ལྟས་ངན་ཁྱོད་དེ་རིང་བཟོ་
ལྟ་ཞིག་མ་བཟོས་ན་ང་མི་མིན་ཞེས་བཤད་ནས་ཡར་ལངས་ནས་ཁྱི་སྐྱག་རྡུང་
བར་ཕྱིན། བསྟན་པས་ཁོང་གི་གདོང་བཀག་ནས་ཨ་ཞང་ལགས། ཐུགས་རྗེས་
གཟིགས། དེ་རིང་གཅིག་པུ་ངའི་གདོང་ལ་གཟིགས་ནས་ཁྱི་སྐྱག་མ་རྡུང་རོགས་
གནང་ཞེས་ཤོད་བཞིན་དུ་སངས་རྒྱས་ལགས་ཀྱི་མདུན་དུ་པུས་མོ་བཙུགས་ཤིང་
རྐང་པར་འཐམས་ཏེ་ངུས་པས་སངས་རྒྱས་ལགས་ཀྱང་བསྟན་པའི་བྱེད་བབ་
རྣམས་སེམས་ལ་དྲན་ཏེ་སེམས་འགུལ་ཚད་མེད་ཐེབས་ནས་མིག་ཆུ་དབང་
མེད་དུ་ཤོར་བཞིན་དུ་སླར་ཡང་ས་ལ་བསྡད། སྐྱིད་པ་ནི་ཧོན་འཐོར་བ་ལྟ་
བུས་ཀྲོང་ངེར་ལངས་ཏེ་ཁ་ཧུར་རེར་གདངས་ནས་ཡུད་ཙམ་རིང་ཅི་ཤོད་
འདི་ཤོད་མེད་པར་ལུས། ཡུད་ཙམ་སོང་རྗེས་དྲན་པ་གསོས་པ་བཞིན་དུ་ཨ་
75མཛའ་གཅུགས་ཀྱི་མི་ཚེ།
ཙི་ཙི་འདི་འདྲ་དངོས་འབྲེལ་རེད་དམ། གཏད་སྐྱེས་ཁྱོད་ཀྱིས་དེ་འདྲ་བྱས་ཡོང་
བསམ་པ་ག་ནས་ཡོང་ཞེས་བརྗོད་བཞིན་དུ་ཁྱི་སྐྱག་གི་སྒལ་སྟེང་དུ་ལག་གཉིས་
ཀྱིས་ཁུ་ཚུར་ལན་འགའ་བཞུས། དེ་ནས་ཡང་བསྟན་པའི་འགྲམ་དུ་ཡོང་ནས་ངོ་
ཚ་ཁ་སྐྱེངས་ཀྱི་རྣམ་འགྱུར་དང་བཅས་ཏེ་པུས་མོ་བཙུགས་ནས། ཆོས་མཛད།
ད་ནི་ཁྱོད་རང་ལ་གདོང་སྟོན་མི་ཤེས་པའི་མཚམས་ལ་སླེབས་སོང༌། འོན་ཀྱང་
བོད་ཀྱི་གཏམ་དཔེར་ཕོ་ཁྱོ་གའི་ཁོག་པ་མདའ་གཤོང་མདུང་གཤོང་ཟེར་བ་
ལྟར་ད་བར་ཁོག་པ་བྱས་པ་རེད་ལ་ད་དུང་ཡང་ཁོག་པ་བྱེད་རོགས། ང་ཚོས་
ཀྱང་དྲིན་ལག་རྡོ་བརྡུང་མ་སོང་བ་བྱེད་ངེས་ཡིན། སྐུ་མཁྱེན། སེམས་འཛིན་
མ་བྱེད་རོགས། རྐུན་མའི་སྐོར་དེ་ཡང་ལུང་པའི་ནང་མིང་ཆད་ངན་པ་ནི་ཁྱབ་
ཟིན་པ་རེད། ད་ནི་ཁྱབ་ཟིན་པའི་གཏམ་དེ་རང་སྔ་ས་ད་གནས་ལས་གཏམ་
ངན་གསར་པ་གཞན་ཞིག་ཁྱབ་ནས་སྔོ་ལོ་གསར་པ་ཞིག་འཕྱར་ན་དགའ་རྒྱུ་
ནི་གང་ཡང་མེད་པས་སིལ་སྙན་ནམ་མཁའ་ལ་འཕྱར་མི་དགོས་པར་དྲིལ་བུ་
སྦོ་འོག་དུ་ཚུད་པ་རང་བྱས་ཏེ་དེ་རིང་གི་སྐད་ཆ་འདི་དག་ཀྱང་གཡབ་སྟེང་
འདིའི་ཐེམ་པ་ནས་མ་གྱར་བ་བྱེད་རོགས་ཞེས་གདོང་པགས་མཐུག་པོས་མི་
བརྗོད་ཀ་མེད་དུ་གྱུར་སོང་བས་དེ་དོན་བསམ་ཤེས་བྱེད་རོགས་ཞེས་བཤད།
སངས་རྒྱས་ལགས་ཀྱིས་སྣ་ཤུ་ཞིག་བརྒྱབས་ནས་རྣ་བར་མི་འགྲོ་བའི་སྐད་ཆ་
མ་ཤོད། སོ་སོས་བཙོས་པའི་ཆང་དེ་ཞིམ་པོ་མེད་ཀྱང་འཐུང་རྒྱུ་རེད། མིག་ན་
བ་ལག་པས་བཟོས་པ་རེད། ལས་ལ་གང་བསྐོས་མ་གཏོགས་སྣང་བར་གང་
ཤར་ཡོད་མ་རེད། མི་བྱེད་རྒུ་བྱེད་བྱས་ན་མི་ཡོང་དགུ་ཡོང་ཡོང་རྒྱུ་ལས་འོས་
76ལེའུ་གསུམ་པ། རྐུན་ཁག་ཁུར་བ།
མེད། འགྲོ། ད་ལྟ་རང་རྫོང་དུ་དཀར་ས་ནག་འདོན་ཡོང་བ་ཞུ་རུ་འགྲོ་ཞེས་ཤོད་
བཞིན་ཡར་ལངས་རྩིས་བྱས་པས་བསྟན་པས་སངས་རྒྱས་ལགས་ཀྱི་པུས་མོ་
གཉིས་ནས་མནན་ཏེ་ཨ་ཞང་ལགས་དེ་འདྲ་མ་གནང་། ད་ནི་ཐག་ཆོད་སར་
ཆོད་ཅིང་ཐིག་གུ་སྒྲིལ་སར་བསྒྲིལ་ཟིན་པ་རེད། ཡང་བསྐྱར་སྙིགས་མ་གཏིང་
སློང་བྱས་ཏེ་རྒྱ་གྲགས་བོད་གྲགས་བཟོ་དགོས་དོན་གང་འདུག་གམ། ཁལ་
བོང་བུས་ཁུར་ནས་རྒྱ་ལམ་སྐེད་པ་ན་དགོས་དོན་མེད། ང་ནད་ཐེག་སར་ཨ་
ཞང་ལགས་ནད་མ་ཐེག་པ་གནང་དགོས་དོན་འདུག་གམ། ལར་ནས་གནད་
དོན་འདི་ཕྱི་ལ་གྱར་ན་མིང་ཆད་སྔར་ལས་སྡུག་ཏུ་འགྲོ་རྒྱུ་མ་ཡིན་ནམ་ཞེས་
བཤད། སྐྱིད་པ་ལགས་ནས་བསྟན་པའི་སྐད་ཆར་ཤིན་ཏུ་མོས་མདོག་གིས་མགོ་
ལྕོག་ལྕོག་བྱེད་བཞིན་དུ་ངའི་ནོར་བུས་བཤད་པ་དེ་ག་རང་རེད། ནང་གི་པཱ་
ལགས། དེ་འདྲ་མ་གསུངས་དང༌། ཆོས་མཛད་ཀྱིས་མྱངས་ཟིན་པའི་སྡུག་བསྔལ་
དེ་ལོག་ཤོག་ཟེར་ས་ནི་མེད། ཡང་བསྐྱར་ཁྱི་སྐྱག་ལ་དེ་ལས་ལྷག་ཙམ་གྱི་སྡུག་
བསྔལ་ཞིག་མྱོང་དུ་འཇུག་དགོས་དོན་འདུག་གམ། རང་གི་ཤ་ནས་བཅད་པའི་
ཕྲུ་གུར་བསམ་ཤེས་ཏོག་ཙམ་གནང་དང༌། ཞེས་ཤོད་བཞིན་དུ་སངས་རྒྱས་་
ལགས་ཀྱི་དཔུང་པ་ནས་བཟུང་སྟེ་དཀྲུག་དཀྲུག་ཏོག་ཙམ་བཏང་རྗེས་རྒྱབ་
སློག་ནས་ངུས། བསྟན་པས་སྲུ་མོ་ལགས་དེ་འདྲ་གནང་མི་དགོས། ངས་རྐུན་
ཁག་ཁུར་བའི་ཉིན་དེ་རང་ནས་སྲུ་མོ་ལགས་ནས་གསུངས་པ་བཞིན་སིལ་སྙན་
ནམ་མཁར་འཕྱར་མི་དགོས་པར་དྲིལ་བུ་སྦོ་འོག་ཏུ་ཚུད་པ་བྱུང་ན་བསམས་
ནས་སེམས་ཐག་བཅད་པ་ཡིན། ད་ནི་ཐག་ཆོད་སར་ཆོད། ཐིག་གུ་སྒྲིལ་སར་
77མཛའ་གཅུགས་ཀྱི་མི་ཚེ།
བསྒྲིལ་ཟིན་པས་སྐད་ཆ་གསར་པ་དགོས་དོན་རྩ་བ་ནས་མེད། ཐུགས་ཁྲལ་རྩ་
བ་ནས་གནང་མི་དགོས། དེ་རིང་གི་སྐད་ཆ་འདི་དག་སུས་ཀྱང་ཕྱི་ལ་གྱར་རྒྱུ་
མེད་པའི་ཞལ་བཞེས་གནང་རོགས་ཞེས་བཤད་པས་སངས་རྒྱས་ལགས་ཀྱང་
སེམས་འགུལ་ཐེབས་ནས་མིག་ཆུ་གཏོང་བཞིན་དུ་བསྟན་པའི་མཇིང་པ་ནས་
བཀུག་སྟེ་དཔྲལ་བ་གཏུགས་ཤིང་མགོ་ལ་བྱིལ་བྱིལ་བྱས་ཏེ་ཡག་བྱུང་། ཡག་
བྱུང་། ཁྱོད་འདིར་སླེབས་པ་ནས་བཟུང་ང་ཡི་དཔུང་པ་གཡས་པ་ལྟ་བུ་བྱས་
ནས་དཀའ་ལས་བརྒྱབས། ངའི་ཕྲུ་གུ་ཀླད་མེད་འདིའི་ཆེད་དུ་རྐུན་མའི་མིང་
ཆད་ཀྱང་ཁུར་བ་སོགས་འདི་འདྲ་སུས་ཀྱང་བྱེད་དཀའ་བ་ཡིན་པས་ཁྱོད་ནི་
མི་ཚང་འདིའི་དྲིན་ཅན་ཡིན། ཨ་ཞང་གིས་ནམ་ཡང་མ་བརྗེད་པ་བྱས་ཆོག་
ཅེས་བཤད། བསྟན་པས་དེ་འདྲ་གསུངས་མི་དགོས། དེ་ནི་ངས་བྱེད་འོས་པའི་
ལས་ཀ་ཞིག་ཡིན་པས་གསུང་རིན་གང་ཡང་མེད། ད་ནི་ང་ལ་རེ་བ་གཅིག་
རང་ཡོད་པ་དེ་ཁྱི་སྐྱག་གིས་ཁས་ལེན་བྱས་ཨེ་ཡོང་ཞེས་བཤད། ཁྱི་སྐྱག་གིས་
ད་བར་ང་རང་གིས་སྣང་བ་གང་དྲན་ཁོ་ན་བྱས་ནས་བསྡད་པ་དང་། ཤོ་སྦག་
ལ་དགའ་བའི་དབང་གིས་ཆོས་མཛད་ལ་སྡུག་པོ་མྱངས་དགོས་པའི་གནས་
ཚུལ་ཐབས་སྐྱོ་པོ་འདི་བྱུང་བ་རེད། གལ་ཏེ་ཆོས་མཛད་མེད་ན་ང་རང་སྡུག་
པོ་མྱོང་དགོས་པ་ཉག་ཅིག་ཡིན་པས་དེ་རིང་ཆོས་མཛད་ནས་ག་རེ་བྱེད་ཟེར་
བ་ཐམས་ཅད་ངས་ཁས་བླངས་ཆོག་ཅེས་བཤད། བསྟན་པས་དེ་འདྲ་ཡིན་ན་
ཡག་པོ་བྱུང་། ང་ལ་རེ་བ་ཆེན་པོ་དེ་འདྲ་གང་ཡང་མེད། ཁྱོད་ཀྱིས་དེ་རིང་
ནས་བཟུང་ཤོ་སྦག་རྒྱག་རྒྱུ་དེ་མཚམས་འཇོག་ཐུབ་པ་འདུག་གམ་ཞེས་བཤད་
78ལེའུ་གསུམ་པ། རྐུན་ཁག་ཁུར་བ།
པས་ཁོས་ད་ནས་བཟུང་ཤོ་སྦག་མི་རྒྱག་ཐག་ཆོད་ཡིན་ཞེས་ཁས་ལེན་བྱས་ཤིང་
དེ་ནས་བཟུང་ཁོས་མཚན་སྦག་རྒྱག་པར་མ་ཕྱིན་པས་ཁོའི་གཟུགས་པོ་ཡང་
ཐང་དུ་ཕྱིན་པ་དང༌། ལས་ཀ་ཚང་མ་འཐུས་ཤོར་མེད་པ་སོགས་ཁྱིམ་དུ་བཀྲ་
ཤིས་པོ་བྱུང་བས་ཁྱིམ་མི་ཚང་མས་བསྟན་པར་བརྩི་མཐོང་དང་ཆ་འཇོག་ཆེན་
པོ་བྱེད་དོ།། །།
79ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
ཞང་པོ་དང་གྲོགས་བོང་བུའི་རྗེས་སུ་ཕྱིན། །
ཞིང་འབྲོག་ཐོན་ཟོག་ལྷ་ལྡན་ཞིང་དུ་བཙོངས།
དྲིན་ཅན་དགེ་བའི་བཤེས་དང་སླར་ཡང་མཇལ། །
རིན་ཐང་བྲལ་བའི་བསླབ་བྱས་ཚིམས་པར་མཛད། །
དེ་ནས་མི་རིང་བར་སངས་རྒྱས་ལགས་དང་། བསྟན་པ། ཁྱི་སྐྱག་གསུམ་
རྩམ་པ་དང་། མར། ཕྱུར་སྐམ་སོགས་ཚོང་ཟོག་བོང་རྒྱབ་དྲུག་བཀལ་ཞིང་།
ཁྱིམ་གྱི་རྟ་རྐྱང་པོ་ཞིག་ཡོད་པ་དེར་རྟ་སྒ་བརྒྱབས་ནས་རྐང་པ་ན་དུས་རེས་
མོས་ཀྱིས་བཞོན་བྱར་བྱས་ཏེ་ལྷ་སར་ཐོན།
ཁོང་ཚོ་གམ་པ་ལ་དཀྱིལ་ཙམ་དུ་སླེབས་སྐབས་བྲག་རྡོ་ཆེན་པོ་ཞིག་གི་
རྒྱབ་ནས་གློ་བུར་དུ་ལག་ཏུ་མེ་མདའ་རིང་མདའ་ཐོགས་པའི་མི་གཉིས་དོན་ཏེ་
ཧྲག་ཧྲག་ཅེས་མེ་མདའི་སྤོར་ཏོག་དཀྲུགས་ཤིང་མེ་མདའི་ཁ་ཁོང་ཚོར་གཏད་
ནས་ཁྱོད་ཚོ་ཤི་མ་འདོད་ན་རྟ་དེ་འདི་གར་བཞག་ནས་སོང་ཞིག་ཅེས་བཤད།
ཁྱི་སྐྱག་ནི་ཤིན་ཏུ་སྐྲག་སྟེ་སངས་རྒྱས་ལགས་ཀྱི་རྒྱབ་ཏུ་གབ་ནས་འདར་འཁྲུག་
འཁྲུག་བྱེད། བསྟན་པས་མདུན་དུ་སོང་ནས་ང་ཚོའི་ཨམ་ཕྲག་ནང་དུ་ཡོད་པའི་
དངུལ་ཡོད་ཚད་ཁྱེད་ལ་ཕུལ་ཆོག རྟ་འདི་དགོས་མ་གསུངས་རོགས་གནང་
80ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
ཞེས་བཤད་པས་ཇག་པ་ཞིག་གིས་མེ་མདའི་ཁ་བསྟན་པར་གཏད་དེ་ཁྱོད་ཁ་
བདེ་པོ་མ་ཤོད། ཤི་མ་འདོད་ན་ཕར་སོང་ཞིག་ཅེས་བཤད་ནས་མེ་མདའི་སྐམ་
པའི་ནང་དུ་མཛུབ་མོ་བཅུག་སྟེ་འཇིགས་སྐུལ་བྱས་པས་བསྟན་པས་ཕྱིར་གོམ་
པ་གང་སྤོས། སངས་རྒྱས་ལགས་ཀྱིས་ད་སྲོག་མགོ་ཐོན་པ་དགའ། རྟ་བཞག་
ནས་ཕྱིན་ན་མི་དགའ་འམ་ཞེས་བཤད་པས་ཁྱི་སྐྱག་ནས་ཀྱང་རྟ་མི་དགོས་ང་
ཚོ་འགྲོ་ཞེས་བཤད། སངས་རྒྱས་ལགས་ནས་ཇག་པ་དེར་ཚོང་དཔོན་ལགས་
རྟ་འདི་ཁྱེད་ལ་ཕུལ་ཆོག ད་ང་ཚོ་ཕྱིན་ན་འགྲིག་སམ་ཞེས་བརྗོད་པས། ཇག་
པ་གཞན་དེས་ཁྱོད་ཚོ་ཕྱིན་ན་འགྲིག་ཀྱང་ཨམ་ཕྲག་ནང་གི་དངུལ་གང་ཡོད་
ཐོན་ཤོག་ཅེས་བཤད་པས་བསྟན་པས་ད་ལྟ་ཁྱེད་ནས་རྟ་མ་གཏོགས་དངུལ་མི་
དགོས་གསུངས་པ་མ་ཡིན་ནམ་བྱས་པས། ཇག་པ་དེས་བསྟན་པར་མེ་མདའི་
བྱབ་གཞུག་གཅིག་བཞུས་ཏེ་ཁྱོད་ཁ་ཚུམས། ཆུ་ཁར་གཉན་པ་དབང་ཆེ། ལ་
ཁར་ཇག་པ་དབང་ཆེ་ཟེར་བ་གོ་མ་མྱོང་ངམ། ད་ལྟ་ང་ཚོས་གང་བ
་ལས་
་གང་བཤད་ྋ
ཁྱོད་ཚོར་བྱེད་རྒྱུ་གང་ཡོད་ཅེས་བཤད་ནས་ཇག་པ་གཅིག་གིས་གཞོགས་
གཅིག་ཏུ་ལངས་ནས་བསྡད་པ་དང་། གཅིག་གིས་ཚུར་ཡོང་ནས་ཁོང་ཚོའི་
ཨམ་ཕྲག་བསྔོགས་ཏེ་དངུལ་ཡོད་ཚད་འཕྲོག་ཅིང་རྟ་དེ་ཡང་འཕྲོག་ནས་ཇག་
པ་གཞོན་པ་དེའི་རྟའི་ཕྱི་ཤ་ལ་བཏགས་ནས་ཕྱིན། ཁོང་རྣམས་ཡུད་ཙམ་ཅི་བྱ་
གཏོལ་བྲལ་ངང་ལུས། སྐབས་དེར་བསྟན་པས་ང་ཚོ་འདི་ལྟར་སྡུག་ཁུར་ནས་
བསྡད་ན་ག་ནས་འགྲིག ང་ཚོས་ངེས་པར་དུ་ཇག་པའི་རྗེས་སུ་བསྙེགས་ནས་
རྟ་དང་དངུལ་རྣམས་ཚུར་འཕྲོག་དགོས་ཞེས་བཤད། སངས་རྒྱས་ལགས་ནས་
81མཛའ་གཅུགས་ཀྱི་མི་ཚེ།
ཇག་པར་མེ་མདའ་ཡོད་པ་དང་ང་ཚོར་འུར་རྡོ་ཡང་འཁྱེར་རྒྱུ་མེད་པས་ག༴
འདྲ་བྱས་ནས་ཁ་གཏད་བཅར་ཐུབ་བམ་བྱས་པས་བསྟན་པས་ང་ལ་ཐབས་
ཡོད། ཐབས་བཟང་པོ་ཞིག་ལ་བརྟེན་ན་ཁ་གཏད་འཇལ་ཐུབ། ཁྱེད་གཉིས་
འདིར་བཞུགས་ཤིག ངས་རྟ་དང་དངུལ་ཚུར་འཕྲོག་ནས་སླེབས་ཡོང་ཞེས་
བཤད། སངས་རྒྱས་ལགས་ནས་དེ་འདྲ་ཡིན་ན་ཁྱོད་རང་གཅིག་པུར་བཏང་
ན་ག་ནས་འགྲིག ཁྱི་སྐྱག་རང་འདིར་སྡོད་ཅིག ཆོས་མཛད་དང་ང་གཉིས་ཇག་
པའི་རྗེས་བསྙེགས་སུ་འགྲོ་ཞེས་བཤད།
སྐབས་དེར་ལ་རྩེ་ནས་རྟ་པ་མེ་མདའ་རྒྱབ་ཏུ་འཁུར་བ་ཞིག་འབབ་ཡོང་
བ་ཁོང་ཚོའི་མདུན་དུ་འབྱོར་བས་སངས་རྒྱས་ལགས་ནས་སྟབས་ཡག་ང་ཚོར་
ར་ཟླ་ཕེབས་བྱུང་ཞེས་བཤད་ནས་དེའི་མདུན་དུ་ཕྱིན་ནས་ཕྱག་ཕེབས་གནང་
བྱུང་ཞེས་བཤད། མི་དེས་ཀྱང་ལགས་ཡོད་ཁྱེད་ཚོ་འདིར་ག་རེ་གནང་གི་ཡོད་
ཅེས་དྲིས། སངས་རྒྱས་ལགས་ནས་ཇག་པས་འཕྲོག་བཅོམ་བྱས་ཚུལ་དང་། ད་ལྟ་
ཇག་པའི་ས་ནས་དངུལ་དངོས་ཚུར་ལེན་ཐབས་སུ་འགྲོ་རྩིས་ཡོད་པས་ཁྱེད་ལ་
ཕྱག་མདའ་བསྣམས་རྒྱུ་ཡོད་པས་བདེན་རྒྱབ་རོགས་རམ་གནང་རོགས་ཞེས་
བཤད། མི་དེས་ཀྱང་ཇག་པ་དེ་ཚོ་སྐྱག་ལང་ཤོར་བ་རེད། དེ་རིང་མི་དེ་ཚོར་
བཟོ་ལྟ་སྤྲོད་དགོས་རེད། ཁོ་ཚོ་གང་དུ་འདུག་གམ། ང་ཚོ་མཉམ་དུ་འགྲོ་ཞེས་
བཤད། ཁོང་ཚོས་ལྟ་སྐབས་ཇག་པ་དེ་གཉིས་ནི་ཐག་རིང་པོར་སླེབས་མེད་པར་
ཁོང་ཚོའི་མཐོང་སར་ག་ལེར་འགྲོ་གི་ཡོད་པ་རེད།
དེ་ནས་ཁོང་ཚོས་ཐབས་མཁས་ཀྱིས་ཇག་པ་འདུལ་རྒྱུའི་གྲོས་ཤིག་བྱས་
82ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
ནས་སངས་རྒྱས་ལགས་དང་། བསྟན་པ། འགྲུལ་པ་གཞན་དེ་བཅས་རི་ལམ་
ཀྱག་ཀྱོག་མ་བརྒྱུད་པར་ཐུར་དུ་བབས་ཏེ་ཇག་པའི་མདུན་དུ་སླེབས་པ་བྱས་
ནས་ལམ་ཁུག་ཅིག་ཏུ་བྲག་གོང་གི་རྒྱབ་ཏུ་སྒུག་ར་སྤྲས་ནས་བསྡད། ཡུད་ཙམ་
སོང་རྗེས་ཇག་པ་དེ་གཉིས་རྟ་བཞོན་ནས་དོགས་ཟོན་རྩ་བ་ནས་མེད་པར་ལྷོད་
ལྷོད་ངང་གླུ་ཆུང་ལེན་བཞིན་ཡོང་བས་ཁོང་གསུམ་ཕན་ཚུན་མིག་བརྡ་བྱས་
པ་དང་ཆབས་ཅིག་འགྲུལ་རོགས་དེས་མེ་མདའ་ཞིག་བརྒྱབས་ཏེ་སྔོན་དུ་འགྲོ་
མཁན་གྱི་ཇག་པ་དེའི་ཞྭ་མོ་ལྷེབ་བེར་གཡུག་པས་ཇག་པ་གཉིས་འཇིགས་སྐྲག་
གིས་ཧོན་འཐོར་བ་དང་བསྟུན་ནས་སངས་རྒྱས་ལགས་དང་བསྟན་པ་གཉིས་
ཀྱིས་ཇག་པ་རྗེས་མ་དེའི་ཐོག་ཏུ་མཆོངས་ནས་རྟ་ལས་ཕབ། འགྲུལ་རོགས་
དེས་ཇག་པ་སྔ་མ་དེའི་མདུན་དུ་ཕྱིན་ནས་མེ་མདའི་ཁ་ཁོ་ལ་གཏད་ནས་ཁོ་
རྟ་ལས་བབ་ཏུ་བཅུག དེ་ནས་འགྲུལ་རོགས་དེས་སངས་རྒྱས་ལགས་དང་
བསྟན་པར་ཁྱོད་གཉིས་ཀྱིས་ཇག་པའི་མེ་མདའ་ཚུར་བླངས་ནས་ཁོ་གཉིས་ཀྱི་
སྐ་རགས་བཤིགས་ཏེ་ལག་པ་སྡོམས་ཤིག་ཅེས་བཤད་པས་སངས་རྒྱས་ལགས་
དང་བསྟན་པ་གཉིས་ཀྱིས་ཇག་པའི་མེ་མདའ་ཚུར་འཕྲོག་པ་དང་ལག་པ་རྒྱབ་
ཏུ་སྡོམ་རྩིས་བྱས་པས་མི་དེས་ལག་པ་རྒྱབ་ཏུ་སྡོམ་མི་དགོས། མདུན་དུ་དམ་
པོར་བསྡམས་ནས་རང་རང་གི་རྟ་ཡི་ཕྱི་ཤ་ལ་ཐོགས་ཤིག་ཅེས་བཤད་པས་ཁོང་
གཉིས་ནས་ཀྱང་དེ་ལྟར་བྱས། སངས་རྒྱས་ལགས་ནས་དེ་རིང་ཁྱེད་དང་མཇལ་
བ་ནི་ང་ཚོའི་བསོད་ནམས་རང་རེད། ཁྱེད་ནས་ང་ཚོར་དཔུང་རོགས་གནང་བ་
བཀའ་དྲིན་ཆེ་ཞེས་བཤད། སྐབས་དེར་ཁྱི་སྐྱག་ཀྱང་བོང་བུ་རྣམས་དང་འགྲུལ་
83མཛའ་གཅུགས་ཀྱི་མི་ཚེ།
པ་དེའི་རྟ་བཅས་དེད་ནས་ཁོ་ཚོ་ཡོད་ས་དེར་འབྱོར། སངས་རྒྱས་ལགས་ནས་
ཁྱོད་ཡ་གིར་མ་བསྡད་པར་མར་གང་བྱེད་དུ་ཡོང་ངམ་བྱས་པས་ཁྱི་སྐྱག་ནས་
ཁྱེད་ཚོ་གང་བྱས་ཡོད་དམ་བསམ་ནས་སྡོད་བློས་བཟོད་མ་བྱུང་ཞེས་བརྗོད།
སངས་རྒྱས་ལགས་ནས་མ་གཞི་ཡག་པོ་བྱུང་། སྐུ་ཞབས་ཁོང་ཡང་ཡར་ཆིབས་
པ་བཞེས་པར་ཕེབས་མི་དགོས་པ་བྱུང་བ་རེད། ད་སྔོན་ལ་འདིར་སྐུ་ངལ་ཞིག་
གསོ་རོགས་གནང་ཞེས་བརྗོད་ནས་རྟ་ཐོག་ནས་རྟ་ཁེབས་བཤུས་ནས་ས་ལ་
བཏིངས་ནས་ཁོང་སྡོད་དུ་བཅུག རྟ་སྒྲོའི་ནང་ནས་མར་ཟན་དང་བག་ལེབ་
སོགས་བཏོན་ནས་མི་དེར་ཞལ་ཏོག་བཏང༌། མི་དེས་ཀྱང་རང་གི་རྟ་སྒྲོའི་ནང་
ནས་ཁ་ཏོག་བཏོན་ནས་ཁོང་ཚོར་བཏང་། དེ་ནས་ཁོང་རྣམས་གྱེས་ཁར་སངས་
རྒྱས་ལགས་ཀྱིས་ནང་ནས་ཐོན་སྐབས་སྐེ་ལ་གྱོན་པའི་ཁ་བཏགས་དེ་རང་གི་
རྟ་སྒྲོའི་ནང་ནས་བཏོན་ཏེ་ཁྱེད་ཀྱིས་ང་ཚོར་རོགས་མགོན་གནང་བར་བཀའ་
དྲིན་ཆེ་ཞུ་རྒྱུ་ཡིན་ཞེས་བཤད་ནས་མི་དེའི་སྐེ་ལ་གཡོགས་ཏེ་ཁྱེད་སྣ་དཀར་
རྩེར་བཞུགས་ཞག་གནང་རྩིས་ཡོད་དམ་བྱས་པས། མི་དེས་ང་དེར་ཞག་པོ་
གཅིག་སྡོད་རྩིས་ཡོད་ཅེས་བཤད། སངས་རྒྱས་ལགས་ཀྱིས་དེ་འདྲ་བྱུང་ན་ཧ་
ཅང་ཡག་པོ་བྱུང༌། ངའི་ནང་གི་མིང་ལ་གཡུལ་ཁ་གོང་ཟེར་གྱི་ཡོད་ངེས་པར་
དུ་དེར་ཕེབས་རོགས་གནང༌། ཞབས་ཕྱི་ཡག་པོ་ཞུ་རྒྱུའི་ཡི་གེ་ང་རས་ཕུལ་ཆོག་
ཅེས་དང་བསྟན་པར་མགྱོགས་པོ་ཡི་གེ་ཅིག་བྲིས་དང་བྱས་པས་བསྟན་པས་
སྨྱུ་གུ་དང་ཤོག་བུ་མེད་ཅེས་བཤད། སངས་རྒྱས་ལགས་ཀྱིས་ད་གང་དྲག སྐུ་
ཞབས་ལ་ཕྱག་སྨྱུག་ཕྱག་ཤོག་ཨེ་ཡོད་ཅེས་བཤད་པས་མི་དེས་སྟོད་ཐུང་གི་ཁུག་
84ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
མར་འཛེར་ནས་ཡོད་པའི་སྨྱུ་གུ་ཞིག་བཏོན་ཞིང་ཨམ་ཕྲག་གི་ནང་ནས་ཤོག་བུ་
ཞིག་ཀྱང་བཏོན་ཏེ་སྤྲད། བསྟན་པས་ཡི་གེ་ཨ་ཞང་ལགས་ནས་བྲིས་པ་གནང་
ན་ཞེས་བཤད་པས་སངས་རྒྱས་ལགས་ཀྱིས་ངའི་ཡི་གེ་ཁོང་གིས་གཟིགས་ན་
ངོ་ཡང་ཚ། ཁྱོད་རང་གིས་བྲིས་དང་དོན་ངས་དཔོད་ཆོག་ཅེས་བཤད་ནས་
བསྟན་པ་འབྲི་རུ་བཅུག་པ་འདི་ལྟར།
བརྩེ་ལྡན་སྐྱིད་པ་ལགས་གང་དེར། སྟབས་འབྲས། དེ་གར་ཁྱེད་ཚོ་བདེ་
ཐང་ཡིན་ཤག ང་ཚོ་བདེ་ཐང་ཐོག་གམ་པ་ལའི་ལ་དཀྱིལ་དུ་འབྱོར་མཚམས་
མི་ངན་དང་ཐུག་ནས་ཉེན་ཁ་ཆེ་ཙམ་བྱུང་ཡང་ལས་སྨོན་རྟེན་འབྲེལ་གྱིས་
མཐུས་སྐུ་ཞབས་འདི་དང་མཇལ་ནས་ཉེན་ཁ་ལས་གྲོལ་ཐུབ་པ་བྱུང་བས་སྐུ་
ཞབས་འདི་ནི་ཕྲན་ཚོའི་དྲིན་ཅན་ཡིན་ཞེས་བཤད་ཆོག་པ་ལགས་ན་ད་ལམ་
དེ་གར་ཕེབས་པ་དང་བསྟུན་ནས་བཀའ་དྲིན་ཅུང་ཟད་གསོབ་ཕྱིར་ཁྱེད་ནས་
སྣེ་ལེན་གང་གཟབ་ཞུ་གནང་ཡོད་པ་དང་མ་མཇལ་དབར་གཟུགས་སྐུར་ཕྲོད་
བཞེས་དང་ཕྲུ་གུ་གཉིས་ལ་སྔར་བཞིན་བྱམས་སྐྱོང་ལྷོད་མེད་མཛད་གལ་
བཅས་སངས་རྒྱས་ནས་ཟླ་ཚེས་བཟང་པོར་ཕུལ། ཞེས་བྲིས་ཏེ་སྤྲད་ནས་སོ་
སོར་གྱེས། འགྲུལ་པ་དེས་ཇག་པ་གཉིས་པོ་རྟ་ཡི་ཕྱི་ཤ་ལ་བཏགས་ནས་ཁྲིད་
དེ་སོང་། སྐབས་དེར་བསྟན་པས་མི་དེ་ག་ནས་ཡོང་བ་ཡིན་ནམ། ང་ཚོར་ཇག་
པ་ཕྲད་དུས་ཏག་ཏག་དེ་འདྲ་ཡོང་རྒྱུ་ཨང་ཞེས་བཤད་པས། སངས་རྒྱས་ལགས་
ཀྱིས་གཅིག་བྱས་ན་དམག་མི་ཡིན་མདོག་ཁ་པོ་རེད། ལ་འཕྲང་ཁག་ཏུ་ཇག་
པའི་སྐད་གྲགས་ཁྱབ་དུས་སྡེ་པ་གཞུང་ནས་འཇིགས་སྐྱོབ་ཅེས་དམག་མི་སྐོར་
85མཛའ་གཅུགས་ཀྱི་མི་ཚེ།
གཡེང་དུ་འཇོག་སྲོལ་ཡོད་པས་དེ་འདྲ་མིན་ནམ་ཞེས་བཤད་པས། བསྟན་པས་
དེ་འདྲ་ཡིན་ན་དམག་ཆས་མི་གྱོན་པ་གང་ཡིན་ནམ་བྱས་པས། སངས་རྒྱས་
ལགས་ནས་དམག་ཆས་གྱོན་པའི་མི་མཐོང་ན་ཇག་པ་དོན་ནུས་ཀྱི་རེད་དམ་
ཞེས་དང་། ད་དུང་ཁོང་གིས་མ་གཞི་ནས་འགྲུལ་པ་ལ་བརྒྱབ་ཆུ་བརྒྱབ་བྱེད་
མཁན་ལ་མེ་མདའ་གཅིག་ཙམ་ཁུར་རྒྱུ་མེད་ན་སྲོག་མགོ་ཐོན་པ་མི་འདུག་ཅེས་
བཤད་པས་བསྟན་པས་ཀྱང་མགོ་ལྕོག་ལྕོག་བྱས།
ཁོང་ཚོ་གམ་པ་ལ་བརྒྱབས་ནས་གཙང་ཆེན་གྱི་འགྲམ་དུ་སླེབས་
སྐབས་ཁྱི་སྐྱག་གིས་མི་ཆུས་ཁྱེར་ཡོང་གི་འདུག་ཅེས་བརྗོད་པས་བསྟན་པས་
ལྟ་སྐབས་གཙང་པོའི་རླབས་ཟུར་ནས་མི་ཞིག་ཁྱེར་ཡོང་བ་མཐོང་བས་ལམ་
སེང་བརྒྱུགས་ནས་ཕྱུ་པ་ཕུད་དེ་ཆུའི་ནང་དུ་མཆོངས་ནས་བརྐྱལ་བརྒྱབས་ཏེ་
མི་དེའི་ཕྱུ་པའི་གོང་བ་ནས་བཟུང་སྟེ་ཆུ་ཁར་བཏོན། ཁོང་ཚོས་མི་དེར་ཞིབ་
ལྟ་བྱེད་སྐབས་མི་དེ་ནི་ཤི་ཟིན་ཡོད་པ་དང༌། ཕུང་པོའི་རྣ་བ་ལ་གསེར་གྱི་རྣ་
ལོང་ཞིག་བཏགས་ཡོད་པ་ཁྱི་སྐྱག་གིས་མཐོང་ནས་གསེར་གྱི་རྣ་ལོང་ཞེས་
སྐད་བརྒྱབས་པས་སངས་རྒྱས་ལགས་ཀྱིས་མི་ནི་ཤི་ཚར་བ་རེད། གསེར་གྱི་རྣ་
ལོང་གིས་དེ་ལ་ཕན་ནི་མི་ཐོགས་པས་དེ་ཚུར་བླངས་ནས་ཕུང་པོ་ཆུ་ལ་སྐྱུར་
ན་དགའ་ཞེས་བཤད་པས་ཁྱི་སྐྱག་གིས་དེའི་རྣ་ལོང་འགྲོལ་སྐབས་དེའི་སྐེ་ལ་
གཟི་གཅིག་དང་བྱུ་རུ་གཉིས་བཏགས་ཡོད་པ་མཐོང་བས་གཟི་དང་བྱུ་རུ་ཞེས་
སྐད་བརྒྱབས་ཏེ་ཕུང་པོ་དེའི་སྐེ་ནས་གཟི་དང་བྱུ་རུ་ཡང་བཀྲོལ། ཞིབ་པར་
ལྟ་སྐབས་གཟི་དེ་ནི་གཟི་མིག་དགུ་པ་ཡིན་པ་ཤེས་ནས་གཟི་མིག་དགུ་པ་ཞེས་
86ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
ཁོང་གསུམ་དུས་གཅིག་ཏུ་སྐད་ཤོར། ཁྱི་སྐྱག་གིས་རྣ་ལོང་འདི་པཱ་ལགས་ཀྱིས་
བཏགས། གཟི་དང་བྱུ་རུ་དེ་གཉིས་བཙོངས་ན་ག་ཚོད་ཁུག་ཡོང་ངམ་བྱས་པས་
སངས་རྒྱས་ལགས་ནས་དམའ་མཐར་ཡང་རྡོ་ཚད་བརྒྱ་དང་དྲུག་ཅུ་བདུན་ཅུ་
ཁུག་ཡོང་ཞེས་བཤད། ཁྱི་སྐྱག་གིས་སྟབས་ཡག་ད་ང་ཚོ་ཕྱུག་པོར་གྱུར་པ་རེད་
ཅེས་བཤད། བསྟན་པས་མི་རྒྱུ་ཟ་བར་ལྕགས་ཀྱི་འགྲམ་པ་དགོས་ཞེས་ཟེར་སྲོལ་
ཡོད་པས་གཟི་དང་བྱུ་རུ་བཙོངས་ནས་གཤིན་པོ་དེའི་ཆེད་དུ་མཆོད་འབུལ་
བྱེད་དགོས་རེད། ཚང་མ་ང་ཚོས་བཟས་ན་ག་ལ་འགྲིག་ཅེས་བཤད་པས་
སངས་རྒྱས་ལགས་ཀྱིས་དེ་རང་རེད། ཚང་མ་ང་ཚོས་བཟས་ན་ག་ནས་འགྲིག
རྣ་ལོང་ཡང་འདོགས་ག་ལ་ཕོད། འདི་ཚོ་བཙོངས་ནས་ཕྱེད་ཀ་མཆོད་འབུལ་
བྱེད་ཀྱི་ཡིན་ཞེས་བཤད་དེ་ཁོ་ཚོ་མུ་མཐུད་ལམ་དུ་ཞུགས།
ཉིན་དྲུག་པའི་ཞོགས་པ་མཉེས་ཐང་ནས་ཐོན་ཏེ་ཉིན་དགུང་ཙམ་ལ་
མཉེས་ཐང་ལྷ་ཆེ་མོ་ཡོལ་ཙམ་དུ་སླེབས་སྐབས་ཕོ་བྲང་ཆེན་པོ་པོ་ཏ་ལ་ཁྲ་ལྷམ་
མེཪ་མཇལ་བས་སངས་རྒྱས་ལགས་ཀྱིས་ལྟོས་དང་ཕོ་བྲང་མཇལ་གྱི་འདུག་
ཅེས་བརྗོད་པ་དང༌། ཚང་མས་ལག་ཐལ་མོ་སྦྱར། བསྟན་པ་ནི་དགའ་སྐྱོ་ཟུང་
འབྲེལ་གྱི་མཆི་མ་འབབ་བཞིན་དུ་ལག་ཐལ་མོ་སྦྱར་ནས་སྨོན་ལམ་བཏབ།
ཉིན་དེའི་དགོང་མོ་ས་མ་རུབ་ཙམ་ལ་ཁོང་ཚོ་ལྷ་སར་སླེབས་ནས་ཤར་
རྒྱག་སྐྱིད་རས་སྒོ་ར་ཤར་གྱི་ནང་དུ་ཕྱིན་ཏེ་བསྟན་པས་སྒོ་རའི་ནང་ནས་སྲུ་མོ་
གཡང་འཛོམས་ལགས་ཞེས་སྐད་ཆེན་པོས་བོས། གཡང་འཛོམས་ལགས་ཀྱིས་
ཐོས་ནས་གཡབ་སྐོར་ནང་དུ་དོན་ནས་སྒོ་རའི་ནང་དུ་བལྟས་པས་སྒོ་རའི་ནང་
87མཛའ་གཅུགས་ཀྱི་མི་ཚེ།
བོང་བུ་ཁག་ཅིག་སླེབས་ཡོད་པ་དང༌། འབོད་མཁན་ནི་གྲོང་གསེབ་ནས་སླེབས་
པའི་བོང་འདེད་པ་མི་གསུམ་ཡིན་པ་མཐོང་། ཁོང་གིས་མི་དེ་ཚོར་ང་འབོད་
མཁན་ཁྱེད་རང་ཡིན་ནམ། ཁྱེད་སུ་ཡིན་ནམ་ཞེས་དྲིས། བསྟན་པས་སྲུ་མོ་
ལགས་ང་ཆོས་མཛད་བསྟན་པ་ཡིན་ཞེས་བཤད་པས་གཡང་འཛོམས་ལགས་
ཡུད་ཙམ་རིང་ཧོན་འཐོར་བ་བཞིན་དུ་ལངས་ཏེ་བསྡད། དེ་རྗེས་དྲན་པ་གསོས་
པ་ལྟར་ཨ་ཙི་ཆོས་མཛད་ཡིན་ནམ་ཞེས་བརྗོད་བཞིན་དུ་སྐས་རིང་ལ་བབས།
སྐས་ཐུང་ལ་མཆོངས་ནས་ཡོང་སྟེ་བསྟན་པའི་དཔུང་པར་འཐམས་ནས་བུ་ཁྱོད་
ཁག་པོ་མ་བྱུང་ངམ་ཞེས་དྲིས། དེ་ནས་སངས་རྒྱས་ལགས་མཐོང་ནས་གཅེན་
པོ་ཕྱག་ཕེབས་གནང་བྱུང་། མ་མཇལ་ཡུན་རིང་། ཕེབས་ལམ་ལ་འོ་བརྒྱལ་མ་
སོང་ངམ་ཞེས་བཤད་པས་སངས་རྒྱས་ལགས་ནས་དཀའ་ལས་མ་བྱུང༌། ཁྱོད་
ཚོ་བདེ་པོ་ཡིན་ནམ་ཞེས་བཤད། དེ་ནས་སངས་རྒྱས་ལགས་ནས་ཁྱི་སྐྱག་ཚུར་
སྐད་བཏང་ནས་འདི་བུ་རྒན་པ་རེད་ཅེས་བརྗོད་པས་གཡང་འཛོམས་ལགས་
ནས་ཨ་ཙི་བུ་ཁྱི་སྐྱག་རེད་དམ། དེ་འདྲའི་ཆེ་བ་ལ། གཞོན་པ་རང་ཆགས་འདུག
ད་ཚང་མ་མགྱོགས་པོ་ཡར་ཕེབས་ཞེས་བཤད་པས་བསྟན་པས་སྲུ་མོ་ལགས། ད་
ལྟ་ཡར་ཡོང་བ་ལ་བོང་བུའི་ཁལ་ཡང་འབེབས་རྒྱུ་རེད་ཅེས་བཤད་ནས་ཁལ་
རྣམས་ཕབ་ཅིང༌། བོང་བུ་རྣམས་ལག་གདང་བརྒྱབས་ནས་བཏགས་ཏེ་གཡང་
འཛོམས་ལགས་ཀྱི་ཁྱིམ་དུ་འཛུལ་སྐབས་ཁོང་གི་བཟའ་ཟླ་ཟླ་བ་ལགས་ནས་
མདུན་བསུས་ནས་ཁོང་རྣམས་སྡོད་དུ་བཅུག་ནས་ཇ་བླུག ཇ་ཕོར་པ་དོ་ཙམ་
བཏུངས་རྗེས་བསྟན་པས་ཡར་ལངས་ཏེ་ངས་བོང་བུར་ཆུ་ཞིག་སྟེར་ཡོང་ཞེས་
88ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
བོང་བུར་ཆུ་སྟེར་བར་ཕྱིན། བོང་བུར་ཆུ་སྟེར་ཟིན་རྗེས་གཟན་རྩྭ་ཡང་སྟེར་
ནས་ཁྱིམ་དུ་ལོག་ནས་ཚང་མ་མཉམ་དུ་ཁ་ལག་བཟས།
ཁ་ལག་བཟས་ཟིན་མ་ཐག་བསྟན་པས་སྲུ་མོ་ལགས་དང་ཨ་ཞང་ལགས་
ང་ད་ལྟ་རྒན་ལགས་མཇལ་བར་འགྲོ་ཡི་ཡིན་ཞེས་བཤད་པས་གཡང་འཛོམས་
ལགས་ནས་ད་དོ་དགོང་ཕྱི་པོ་ཆགས་ཟིན་འདུག་པས་སང་ཉིན་ཕྱིན་ན་མི་
དགའ་འམ་ཞེས་བཤད་པས་སངས་རྒྱས་ལགས་ནས་ཀྱང་དེ་རང་རེད། སང་
ཉིན་ཕྱིན་ན་འགྲིག་ཅེས་བཤད་པས་བསྟན་པ་ནི་ད་ལྟ་རང་མཇལ་རྒྱུ་བྱུང་ན་
ཅི་མ་རུང་སྙམ་ཡང་ཨུ་ཚུགས་བྱེད་མ་ཕོད་པར་ལགས་སོ་ཞེས་བཤད། དེ་རྗེས་
བསྟན་པས་ལངས་ནས་སྒོ་ཕྱིར་འགྲོ་སྐབས་གཡང་འཛོམས་ལགས་ནས་བུ་གང་
དུ་འགྲོ་ཞེས་དྲིས་པས་བསྟན་པས་དོ་པོ་ཡོད་སར་ཉལ་ནས་བོང་བུར་མཚན་
ལྟོ་རྒྱག་དགོས་རེད་ཅེས་བཤད་ནས་ཕྱིན། སྐབས་དེར་སངས་རྒྱས་ལགས་ཀྱི་
སེམས་སུ་དོན་ཞིག་དྲན་པ་ནི་ད་རེད་ལྷ་སར་མ་སླེབས་བར་ལམ་བར་དུ་ཁྱི་
སྐྱག་གིས་མཚན་ལྟོ་བརྒྱབས་པ་ཞིག་མ་མཐོང་བའི་ཁར་ད་ལྟ་ཡང་ཆོས་མཛད་
ཀྱིས་འགྲོ་ཤག་ཤག་བྱེད་པ་ལས་ཁོས་འགྲོ་རྩིས་ཙམ་མི་བྱེད་པས་འདིའི་བབ་ལ་
གཞིགས་ན་དུས་རྒྱུན་ཁྱིམ་དུ་སྡོད་སྐབས་ཀྱི་སེམས་ཅན་གྱི་མཚན་ལྟོ་ཡང་ཆོས་
མཛད་ཀྱིས་རྒྱག་གིན་ཡོད་པ་ཐག་ཆོད་སྙམ་པ་བྱུང་།
ཉིན་གཉིས་པའི་ཞོགས་པ་ཁོང་གསུམ་སྔ་པོ་ནས་ལངས་ཏེ་གཙུག་ལག་
ཁང་དུ་ཆོས་མཇལ་དུ་ཕྱིན། ཁོང་ཚོ་གཙུག་ལག་ཁང་ནས་ལོག་སྐབས་སྣང་རྩེ་
ཤག་གི་སྒོ་རྩར་སླེབས་པ་དང་བསྟན་པས་ཁྱི་སྐྱག་ལ་འདི་སྣང་རྩེ་ཤག་རེད་
89མཛའ་གཅུགས་ཀྱི་མི་ཚེ།
ཅེས་སྣང་རྩེ་ཤག་ལ་མཛུབ་མོ་བཙུགས་པས་ཁྱི་སྐྱག་གིས་ལག་གཉིས་ཐལ་མོ་
སྦྱར་ནས་སྣང་རྩེ་ཤག་སྐྱབས་སུ་ཆེ་ཞེས་བརྗོད་པས་ཚང་མ་བགད་མོ་ཤོར། ཁྱི་
སྐྱག་གིས་ཁྱོད་ཚོ་གང་གི་དོན་ལ་གད་མོ་དགོད་ཀྱིན་ཡོད་བྱས་པས། བསྟན་
པས་སྣང་རྩེ་ཤག་ཟེར་ན་ལྷ་ཁང་དང་དགོན་པ་མ་རེད། བཙོན་ཁང་རེད་
ཅེས་བཤད། ཆོས་མཇལ་ནས་ཕྱིར་འཁོར་ཏེ་ཞོགས་ཟས་བཟས་རྗེས་སངས་
རྒྱས་ལགས་ནས་མར་ཀྲོག་གཅིག་དང་། རྩམ་པ་སོས་པ་སྤུས་དག་རྩམ་ཁུག་
གང་། ཕྱུར་བ་སློ་མ་གང་བཅས་བསྡོགས་ནས་བསྟན་པ་དགེ་རྒན་མཇལ་བར་
བཏང་། བསྟན་པས་ཤར་རྒྱག་དགེ་རྒན་གྱི་ཤག་ཏུ་ཕྱིན་པས་ཚེ་སྨོན་གླིང་གི་
རྒྱལ་སྒོའི་འགྲམ་དུ་སླེབས་སྐབས་རང་གི་དེ་སྔའི་ཤག་རོགས་ཆོས་མཛད་ཤེས་
རབ་རྒྱལ་སྒོ་ནས་མར་དོན་ཡོང་བ་དང་ཐུག བསྟན་པས་ཆོས་མཛད་ཤེས་རབ་
ཅེས་སྐད་བཏང་བས་ཤེས་རབ་ཀྱི་བསྟན་པའི་གདོང་ལ་བལྟས་ནས་ཁྱེད་ནས་
ངའི་མིང་ནས་འབོད་པ་ཡིན་ནམ་ཞེས་བརྗོད། བསྟན་པས་ཡིན། ང་བསྟན་པ་
ཡིན་ཞེས་བརྗོད་པས་ཤེས་རབ་ནི་ཡིད་མ་ཆེས་པ་ལྟ་བུ་བྱུང་ནས་ཨ། དངོས་
གནས་བསྟན་པ་ཡིན་ནམ་ཞེས་ཤོད་བཞིན་ཚུར་མཆོངས་ནས་ཁོང་གཉིས་
དཔུང་པ་ནས་བཟུང་སྟེ་དཔྲལ་བ་གཏུགས་ཤིང་གཉིས་ཀ་མཆི་མ་ཤོར། ཤེས་
རབ་ཀྱིས་ཁྱོད་ཁག་པོ་མ་བྱུང་ངམ་ཞེས་སོགས་ཁམས་འདྲི་བྱེད་བཞིན་དུ་ཤག་
ཏུ་ཁྲིད། ཤག་གི་སྒོ་འཛུལ་རྗེས་ཤེས་རབ་ཀྱིས་རྒན་ལགས་འདིར་མི་ཞིག་གིས་
རྒན་ལགས་མཇལ་དགོས་ཟེར་གྱི་འདུག་ཅེས་ཞུས་པས་དགེ་རྒན་གྱིས་སུ་ཡིན་
ནམ། ཡར་ཕེབས་གྱིས་དང་ཞེས་གསུངས་པས་བསྟན་པ་ཡར་འཛུལ་ནས་ཕྱག་
90ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
གསུམ་འཚལ་ནས་མཇལ་དར་ཞིག་ཕུལ་ཏེ་དགེ་རྒན་གྱི་ཞབས་ལ་འཐམས་
ཤིང་རང་དབང་མེད་པར་ངུ་ཤོར། དགེ་རྒན་ནི་ཅི་ཡིན་འདི་ཡིན་མ་མཁྱེན་
པར། ཁྱེད་སུ་ཡིན། འདི་འདྲ་གང་བྱེད་ཀྱི་ཡོད་ཅེས་གསུངས་པས་ཤེས་རབ་ཀྱིས་
རྒན་ལགས་ཁོ་ཆོས་མཛད་བསྟན་པ་རེད་ཅེས་ཞུས། དེ་གསན་པ་དང་དགེ་རྒན་
ཡང་ཐུགས་སྐྱོ་བའི་སྤྱན་ཆབ་ལྷུང་ལྷུང་དུ་བསིལ་བཞིན་དུ་བསྟན་པའི་མགོ་
ནས་བཟུང་སྟེ་ཁྱོད་ཁག་པོ་མ་བྱུང་ངམ། མིག་ཆུ་མ་གཏོང༌། ཡར་ལོངས་ལ་
གདན་དུ་སྡོད་དང་ཞེས་གསུངས་པ་དང་། ཡང་ཤེས་རབ་ལ་མགྱོགས་པོ་ཇ་
ཞིམ་པོ་གཅིག་བཟོས་ཤིག་ཅེས་གསུངས། དེ་ནས་ལོ་ངོ་གསུམ་ཙམ་གྱི་རིང་
སྐྱིད་སྡུག་གི་གནས་ཚུལ་སོགས་བཀའ་འདྲི་གནང་ཞིང་བསྟན་པས་ཀྱང་གནས་
ལུགས་ཞིབ་པར་ཞུས། དགེ་རྒན་ནི་དཀའ་སྡུག་གི་གནས་ཚུལ་རྣམས་གསན་
སྐབས་སྙིང་རྗེ་ཞེས་གསུང་བཞིན་དུ་སྤྱན་ཆབ་ཡང་ཡང་བསིལ། དེ་ནས་དགེ་
རྒན་གྱིས་དེ་རིང་ང་ཚོ་དགེ་སློབ་འཛོམས་པའི་དུས་འདིར་ཁ་ལག་ཞིམ་པོ་ཞིག་
བཟོས་ཤིག་གསུངས་ཏེ་ཉིན་དགུང་གི་ཁ་ལག་ཀྱང་དགེ་རྒན་གྱི་ཤག་ཏུ་བཟས་
ཏེ་ཕྱི་ཡོལ་ཙམ་དུ་སྲུ་མོའི་ཁྱིམ་དུ་ལོག
ཉིན་གཉིས་པའི་ཞོགས་པ་རྩམ་པ་སོགས་ཚོང་ཟོག་རྣམས་བོང་བུར་
བཀལ་ནས་ཁྲོམ་གཟིགས་སྒང་དུ་འཚོང་བར་སོང༌། ཁོང་ཚོས་ཁལ་འབེབས་
བཞིན་པའི་སྐབས་མི་ཞིག་ཡོང་ནས་རྩམ་གོང་བསྒྲིགས་ཏེ་རྩམ་པ་དོ་པོ་གཉིས་
ཉོ་རྒྱུར་ཐག་བཅད་ནས་སྐྱེལ་བར་ཤོག་ཅེས་བརྗོད། སངས་རྒྱས་ལགས་ནས་
ཁྱེད་བཞུགས་ས་གང་དུ་ཡོད་ཅེས་དྲིས་པས་མི་དེས་ང་སྡོད་ས་ཇུས་བདེ་གླིང་
91མཛའ་གཅུགས་ཀྱི་མི་ཚེ།
དུ་ཡིན། ཐག་ཉེ་པོ་རེད། གཙུག་ལག་ཁང་གི་འགྲམ་དེ་གར་རེད་ཅེས་བཤད་
པས་སངས་རྒྱས་ལགས་ཀྱིས་ཁྱི་སྐྱག་ལ་བོང་བུ་གཅིག་གི་ཁལ་མ་ཕབ་པར་
ཁོང་དང་མཉམ་དུ་སྐྱེལ་བར་སོང་ཞིག་ཅེས་བཤད་པས་ཁྱི་སྐྱག་གིས་བོང་བུ་
ཞིག་དེད་ནས་མི་དེ་དང་མཉམ་དུ་རྩམ་པ་སྐྱེལ་དུ་སོང་། སྒོ་ར་ཞིག་གི་སྒོ་རྩར་
སླེབས་པ་དང་། མི་དེས་ང་སྡོད་ས་འདིར་ཡིན། རྩམ་པ་འདིར་ཕོབས་ཤིག ནང་
དུ་ང་རང་ནས་དབོར་ཆོག་ཅེས་བཤད་པས་ཁྱི་སྐྱག་ནས་རྩམ་པ་ཕབ་སྟེ་དོ་པོ་
གཅིག་ཁོའི་རྒྱབ་ཏུ་བསྐུར། མི་དེས་དོ་པོ་གཞན་དེ་ཡང་འདིའི་སྟེང་དུ་རྒྱོབ་
ཤོག་ཅེས་བཤད། ཁོས་ཀྱང་མི་དེས་བཤད་པ་ལྟར་དོ་པོ་གཞན་དེ་ཡང་དེའི་
སྟེང་དུ་བརྒྱབས་ཀྱང་གོམ་པ་གཉིས་ཙམ་ནས་ས་ལ་ལྷུང་བས་ཁྱི་སྐྱག་གིས་
དོ་པོ་གཅིག་པུ་འདི་ངས་དབོར་ཆོག་ཅེས་བཤད་ཀྱང་མི་དེས་ཁྱོད་རང་ཡར་
ཡོང་ན་བོང་བུ་བརླག་གི་རེད། ངས་འདི་ཡར་བསྐྱལ་ནས་གཅིག་པོ་དེ་ལེན་
པར་ཡོང་ཆོག་ཅེས་བཤད་དེ་ཕྱིན་པས་ཁྱི་སྐྱག་དེ་གར་སྒུག་ནས་བསྡད། ཡུད་
ཙམ་སོང་རྗེས་སྒོ་རའི་ནང་ནས་མར་མི་རྒན་ཆགས་ཙམ་ཞིག་དོན་ཡོང་ནས་
ཁྱི་སྐྱག་ལ་ཡག་པོ་ཞིག་བལྟས་ནས་བུ་རང་འདིར་ག་རེ་བྱེད་ཀྱིན་ཡོད་ཅེས་
དྲིས། ཁྱི་སྐྱག་གིས་ང་འདིར་རྩམ་པ་བཙོངས་ཏེ་སྐྱེལ་བར་ཡོང་བ་ཡིན་ཞེས་
བཤད་པས་ཡང་མི་དེས་རྩམ་པ་ནང་དུ་མི་སྐྱེལ་བར་འདིར་བསྡད་ནས་ཅི་བྱེད་
བྱས་པས། ཁྱི་སྐྱག་གིས་ནང་དུ་ཉོ་མཁན་ཁོ་རང་གིས་ཁུར་ཆོག་ཟེར་ནས་དོ་
པོ་གཅིག་ཡར་ཁུར་སོང་ཞེས་སྐད་ཆའི་མཇུག་མ་རྫོགས་གོང་མི་དེས་རྩམ་རིན་
སྤྲད་བྱུང་ངམ་ཞེས་དྲིས། ཁྱི་སྐྱག་གིས་རྩམ་རིན་ལེན་རྒྱུ་ཡིན། ད་དུང་དོ་པོ་
92ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
གཅིག་ལེན་དུ་ཡོང་གི་རེད་ཅེས་བཤད། ཡང་མི་རྒན་དེས་བུ་རང་མགོ་སྐོར་
འོག་ཚུད་པ་རེད། སྒོ་ར་འདིར་རྒྱལ་སྒོ་གཉིས་ཡོད་པ་རེད། སྒོ་འདི་བྱང་སྒོ་
རེད། ད་དུང་ལྷོ་སྒོ་གཅིག་ཡོད་པ་རེད། ད་ལྟ་རང་མི་གཅིག་གིས་ཕད་གོག་འདི་
ནང་བཞིན་གཅིག་ཁུར་ནས་ལྷོ་སྒོ་ནས་དོན་སོང་། ངས་ཁྱོད་རང་གི་ཕད་གོག་
འདི་དང་བོང་བུ་མཐོང་བ་དང་མགོ་སྐོར་ཐེབས་པ་མིན་ནམ་བསམ་བྱུང༌། ད་
འདི་གར་བསྒུགས་ནས་དོ་པོ་འདི་ལེན་པར་ཡོང་དུས་དངུལ་ལེན་ཐུབ་པ་བྱེད་
དགོས། གལ་སྲིད་དོ་པོ་འདི་ལེན་པར་མ་ཡོང་ན་ཚར་བ་རེད་ཅེས་བཤད། ཁྱི་
སྐྱག་དངངས་འཚབ་གང་ཙམ་བྱུང་ཡང་རེ་བ་བཅངས་ནས་སྐུ་ཞབས་ལགས་
ད་གང་བྱས་པ་ལེགས་སམ། སྦུག་ལ་འཚོལ་བར་ཕྱིན་ན་མི་དགའ་འམ་བྱས་
པས། མི་དེས་སྦུག་ལ་འཚོལ་རྒྱུ་ག་ནས་ཡོད། ཁོ་ལྷོ་སྒོ་དོན་ནས་ཕྱིན་པ་ངས་
མཐོང་བྱུང༌། ད་རེ་བ་གཅིག་རང་ཡོད་པ་ནི་ཁོས་དོ་པོ་འདི་ལེན་པར་ཡོང་
རྒྱུ་དེ་རེད། ད་འདི་རང་ལ་སྒུག་རྒྱུ་ལས་ཐབས་གཞན་མེད་པས་འདི་རང་ལ་
བསྒུགས་ནས་ཁོ་དོ་པོའི་འགྲམ་དུ་སླེབས་མ་ཐག་བཟུང་ཐུབ་པ་བྱེད་དགོས་
ཞེས་བཤད། ཁྱི་སྐྱག་གིས་སྐུ་མཁྱེན་ཁྱེད་ནས་ཏོག་ཙམ་འདིར་བཞུགས་ནས་
ཕྱག་རོགས་ཤིག་གནང་དང་ཞེས་བཤད་པས་དེས་ཀྱང་ཁས་བླངས་ཏེ་ཁོ་གཉིས་
དེར་བསྒུགས་ནས་བསྡད། དུས་ཡུན་གང་ཙམ་སོང་རྗེས་རྩམ་པ་ཉོ་མཁན་དེ་
སླར་ཚུར་ཡོང་ནས་སྒོ་རྩར་ཁྱི་སྐྱག་གི་འགྲམ་དུ་མི་གཞན་ཞིག་ཡོད་པ་མཐོང་
མ་ཐག་ཡག་རྟགས་མི་འདུག་བསམས་ཏེ་ངས་དངུལ་ཁུར་རྒྱུ་བརྗེད་པ་རེད་
ཅེས་བཤད་ནས་ལྟག་ལོག་བརྒྱབས་ཏེ་ཕྱིན་པས་ཁྱི་སྐྱག་གི་འགྲམ་དུ་ཡོད་པའི་
93མཛའ་གཅུགས་ཀྱི་མི་ཚེ།
མི་དེས་མགྱོགས་པོ་ཁོ་ཟུངས་ཤིག་ཅེས་སྐད་བརྒྱབས་ནས་རྒྱུག་ཕྱིན་ཡང་མི་དེ་
ནི་བདེ་ལྕག་དོད་པོའི་ངང་རྒྱུག་སྟེ་ལྷོ་སྒོ་དོན་ནས་མི་ཚོགས་ཀྱི་དཀྱིལ་དུ་གར་
སོང་ཆ་མེད་དུ་གྱུར།
དེ་ནས་མི་རྒན་དེས་ད་འདི་ལྟར་ལྷ་སའི་མི་ཚོགས་ཀྱི་ནང་དུ་མི་ངོ་
མི་ཤེས་པ་ཞིག་འཚོལ་དགོས་བྱུང་ན་རྒྱ་མཚོའི་ནང་ནས་ཁབ་འཚོལ་བ་ལྟར་
ཤིན་ཏུ་ཁག་པོ་རེད། དེ་ལས་ཁྱོད་རང་ཕར་ལོག་པ་དགའ་ཡི་རེད་ཅེས་བཤད་
པས་ཁྱི་སྐྱག་བྱ་ཐབས་མེད་པར་རྩམ་པ་དོ་པོ་དེ་བོང་བུ་དེར་བཀལ་ནས་ཁྲོམ་
གཟིགས་ཁང་གི་ཕྱོགས་སུ་ཕྱིར་ལོག ཁོ་ཀཎི་སྒོ་བཞིར་མ་སླེབས་ཙམ་ལ་ཕྲུ་
གུ་ལོ་བཅོ་ལྔ་བཅུ་དྲུག་ཙམ་སླེབས་པ་ཞིག་གིས་ཁོའི་གདོང་བཀག་ནས་ཅོག་
གསེར་གྱི་རྣ་ལོང་ཉོ་གི་ཡིན་ནམ་ཞེས་ལྐོག་ལྐོག་སུད་སུད་ངང་ཨམ་ཕྲག་ནང་
ནས་གྲུའུ་ཙི་དམར་པོ་ཞིག་ལ་སྒྲིལ་བའི་རྣ་ལོང་གསེར་ཐིང་ཐིང་ཞིག་སྟོན་ཙམ་
སྟོན་ཙམ་བྱས། ཁྱི་སྐྱག་གིས་ང་ལ་དངུལ་མང་པོ་དེ་འདྲ་མེད་ཅེས་བཤད། ཕྲུ་
གུ་དེས་དངུལ་མང་པོ་མི་དགོས། ངས་འདི་བརྐུས་པ་ཡིན། རང་ལ་ག་ཚོད་ཡོད་
པ་དེ་སྤྲད་ན་འགྲིག ད་མགྱོགས་པོ་གྱིས་དང་ཞེས་བཤད། ཁྱི་སྐྱག་གིས་ང་ལ་
དངུལ་སྲང་བརྒྱ་རང་ལས་མེད་ཅེས་བཤད་པས་ཕྲུ་གུ་དེས་དངུལ་སྲང་བརྒྱ་
ལས་མེད་ན་དེའི་སྒང་ལ་རྩམ་པ་དོ་པོ་འདི་སྤྲད་ན་འགྲིག་ཅེས་བཤད་པས་
ཁྱི་སྐྱག་གི་སེམས་ལ་འདི་ནི་དཀོན་མཆོག་གིས་གནང་བ་མིན་ནམ་སྙམ་ནས་
དགའ་ཐག་ཆོད་ནས་དངུལ་སྲང་བརྒྱ་དང་རྩམ་པ་དོ་པོ་དེ་ཁོ་ལ་སྤྲད་ནས་རྣ་
ལོང་དེ་ཚུར་བསླངས་ནས་དགའ་ཚོར་ཆེན་པོའི་ངང་སངས་རྒྱས་ལགས་དང་
94ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
བསྟན་པ་ཡོད་སར་ལོག ཁྱི་སྐྱག་དགའ་ཚོར་གྱི་རྣམ་འགྱུར་སྔར་སྟོན་མྱོང་མེད་
པ་ཞིག་མཐོང་བས། བསྟན་པས་ཁྱི་སྐྱག་དེ་འདྲའི་དགའ་མདོག་ལ་ཨང༌། ཁ་
ཡང་བཙུམ་ཐུབ་ཀྱི་མི་འདུག གསེར་རའི་མགོ་ཙམ་རྙེད་པ་མིན་ནམ། ག་རེ་
རྙེད་བྱུང་ངམ་ཞེས་དྲིས། ཁྱི་སྐྱག་གིས་ང་ལ་དངོས་འབྲེལ་གསེར་རྙེད་བྱུང་ཞེས་
ཤོད་བཞིན་དུ་ཨམ་ཕྲག་ནང་ནས་རྣ་ལོང་དེ་བཏོན་ནས་ཁོང་གཉིས་ལ་བསྟན།
སངས་རྒྱས་ལགས་ཀྱིས་འ་ཛི་འདི་ག་ནས་བྱུང་ངམ། མགྱོགས་པོ་ཤོད་དང་ཞེས་
བཤད། ཁྱི་སྐྱག་གིས་འདི་ངས་ཉོས་པ་ཡིན་ཞེས་བརྗོད། སངས་རྒྱས་ལགས་
ནས་ཁྱོད་ལ་དངུལ་མང་པོ་དེ་འདྲ་ག་ནས་བྱུང་ཞེས་དྲིས། ཁྱི་སྐྱག་གིས་འདི་ནི་
གོང་ཆུང་ཆུང་བྱས་ནས་ཉོས་པ་ཡིན་ཞེས་བཤད་ནས་གོང་དུ་བྱུང་བའི་གནས་
ཚུལ་ཚང་མ་ཞིབ་པར་བཤད། དེའི་དགོང་མོ་ཁོང་རྣམས་དགའ་ཚོར་ཆེན་པོའི་
ངང་གནས་ཚང་དུ་ལོག་པ་དང་། གཡང་འཛོམས་ལགས་ཀྱིས་དེ་རིང་ཁྱེད་ཚོའི་
རྣམ་འགྱུར་ལ་བལྟས་ན་ཚོང་ཡག་པོ་བྱུང་བ་འདྲ་ཞེས་བཤད་པས་སངས་རྒྱས་
ལགས་ཀྱིས་ཨམ་ཕྲག་ནས་རྣ་ལོང་དེ་བཏོན་ནས་གཟིགས་དང༌། དེ་རིང་ཚོང་
འདི་འདྲ་ཞིག་བྱུང་ཞེས་བཤད་ནས་རྣ་ལོང་གཡང་འཛོམས་ལགས་སུ་སྤྲད།
གཡང་འཛོམས་ལགས་ཀྱིས་རྣ་ལོང་ཚུར་བླངས་ནས་ཨ་ཙི་གསེར་གྱི་རྣ་
ལོང་ཡག་མདོག་ཁ་པོ་ཞིག་འདུག གོང་ག་ཚོད་བྱས་སོང་ངམ་ཞེས་དྲིས། སངས་
རྒྱས་ལགས་ཀྱིས་གོང་ཤོད་རྩིས་བྱེད་སྐབས་ཁྱི་སྐྱག་གིས་སྐད་ཆར་འཚང་ཁ་
བརྒྱབས་ནས་དངུལ་སྲང་བརྒྱ་དང་རྩམ་པ་དོ་པོ་གཅིག་ཅེས་བཤད་པས་
གཡང་འཛོམས་ལགས་ཀྱིས་འ་ཛི་ཁེ་པོ་དེ་འདྲ་གང་ཡིན་ནམ་རྫུན་མ་མིན་
95མཛའ་གཅུགས་ཀྱི་མི་ཚེ།
ནམ། ཟླ་བ་ལགས་འདིར་ཕེབས་དང་ཞེས་སྐད་བཏང་སྟེ་འདི་གསེར་ངོ་མ་
རེད་དམ་ཞེས་དྲིས་ནས་རྣ་ལོང་དེ་མིག་བསྟན། གོང་ཁེ་པོ་དེ་འདྲ་ལ་གསེར་
གྱི་རྣ་ལོང་སུས་འཚོང་གི་རེད་དམ། རྫུན་མ་ཡིན་པ་ཐག་ཆོད་ཅེས་བཤད་
པས་ཁྱི་སྐྱག་གིས་འདི་ཁོས་བརྐུས་པ་ཡིན་ཟེར་གྱི་འདུག་ཅེས་བཤད། ཡང་ཟླ་
བ་ལགས་ཀྱིས་དེང་སང་གྲོང་གསེབ་པར་མགོ་སྐོར་གཏོང་མཁན་དེ་འདྲ་མང་
པོ་ཡོད་རེད། ཡིན་ན་ཡང་བློ་མ་བདེ་ན་སང་ཉིན་བལ་པོ་ཀང་ཚ་ལགས་ཀྱི་
སར་སྐད་ཆ་འདྲི་བར་ཕྱིན་ན་འགྲིག་ཅེས་བཤད། དེའི་སང་ཉིན་དེར་སངས་
རྒྱས་ལགས་དང་ཟླ་བ་ལགས་གཉིས་མཉམ་དུ་ཟླ་བ་ལགས་ཀྱི་ངོ་ཤེས་པའི་བལ་
པོ་ཀང་ཚ་ཟེར་བའི་སར་ཕྱིན། བལ་པོ་ཀང་ཚ་ཚོང་ཁང་གི་ཤེལ་སྒྲོམ་གྱི་མདུན་
དུ་བསྡད་ཡོད་པས་ཟླ་བ་ལགས་སླེབས་པ་དང་སྣེ་ལེན་བྱས་ཏེ་སྐུ་དོན་གང་
ཡོད་ཅེས་དྲིས། ཟླ་བ་ལགས་ཀྱིས་གསེར་གྱི་རྣ་ལོང་དེ་བཏོན་ནས་ང་ཚོའི་སྤུན་
མཆེད་ཀྱིས་རྣ་ལོང་འདི་ཉོས་འདུག་པས་འདི་ངོ་མ་རེད་དམ་གཟིགས་རོགས་
གནང་ཞུ་མཁན་ཡིན་ཞེས་རྣ་ལོང་ལག་ཏུ་སྤྲད། བལ་པོ་ཀང་ཚ་ལགས་ཀྱིས་
རྣ་ལོང་ལག་ཏུ་བླངས་ནས་ལྟ་ཙམ་བྱས་ཏེ། ཟླ་བ་ལགས། འདི་གསེར་མ་རེད་
རགས་རེད་ཅེས་བཤད་ནས་ཤེལ་སྒྲོམ་གྱི་ཐོག་ཏུ་གཡུགས། སངས་རྒྱས་ལགས་
ངོ་ནག་ལྷུག་གེར་གྱུར། ཟླ་བ་ལགས་ཀྱིས་སངས་རྒྱས་ལགས་ཀྱི་གདོང་གཤིས་
དེ་མཐོང་ནས་ཡང་བསྐྱར་ཟོག་བདག་ལགས། འདི་དངོས་གནས་རགས་རེད་
དམ་རྡོ་ཀ་ཤུ་ཀ་ལ་བརྡར་ནས་ཡག་པོ་གཅིག་གཟིགས་རོགས་གནང་དང་ཞེས་
བཤད་པས་བལ་པོ་ཀང་ཚ་ལགས་ཀྱིས་ཟླ་བ་ལགས། འདི་བརྡར་དང་མ་བརྡར་
96ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
མི་འདུག རགས་རེད་ཅེས་བཤད་པས་ཁོང་གཉིས་རེ་ཐག་ཡོངས་སུ་ཆད་ནས་
ཁྱིམ་དུ་ལོག
ཁོང་གཉིས་ཁྱིམ་གྱི་སྒོ་འཛུལ་མ་ཐག་ཁྱི་སྐྱག་གིས་རྣ་ལོང་གསེར་ངོ་མ་
རེད་ཟེར་གྱི་འདུག་གམ་ཞེས་དྲིས་པས་སངས་རྒྱས་ལགས་དང་། ཟླ་བ་ལགས་
གཉིས་ཀས་མགོ་བོ་གཡུག་གཡུག་བྱས། ཁྱི་སྐྱག་གིས་དངོས་འབྲེལ་རྫུན་མ་
རེད་དམ་ཞེས་ཡང་བསྐྱར་དྲིས་པས་ཁོང་གཉིས་ནས་མགོ་བོ་ལྕོག་ལྕོག་བྱས།
ཁྱི་སྐྱག་གིས་ད་དཔེ་བསག་པ་རེད། སྐྱིད་པོའི་ཉིས་བརྩེགས་མེད་པའི་སྡུག་
པོའི་གསུམ་བརྩེགས་ཟེར་བ་ངས་བཟོས་སོང་། རྩམ་པ་དོ་པོ་གཅིག་ཤོར་ནས་
གཉིས་པ་བསྐྱལ། དེའི་སྟེང་དུ་དངུལ་སྲང་བརྒྱ་ཡང་བསྐྱལ་ཞེས་བཤད་ནས་
རང་གི་མགོ་ལ་གཞུ་བཞིན་དུ་མིག་ཆུ་མུ་ཏིག་གི་རྡོག་པོ་ལྷུང་བ་ལྟར་བཏང༌།
སངས་རྒྱས་ལགས་ནས་ད་ངུ་དགོས་མ་རེད། ཕོ་ཁྱོ་ག་ཞིག་རྩམ་པ་དོ་པོ་གཉིས་
དང་དངུལ་སྲང་བརྒྱ་ཡི་དོན་ལ་ཕྲུ་གུ་ངུ་ངུ་ངུས་ན་ངོ་ཡང་ཚ། ལར་ནས་ད་
རེས་ཀྱི་ཇུས་ཉེས་འདི་ཚོ་ཉམས་མྱོང་མེད་པར་མགོ་སྐོར་ཐེབས་པ་ཞིག་ལས་
རང་གིས་ཆེད་དུ་སྤྱོད་ངན་བྱས་ནས་བྱུང་བ་ཞིག་ནི་མ་རེད། ད་མ་ངུ་ཞིག
བོད་ཀྱི་གཏམ་དཔེར། སྡུག་དུས་མིག་ཆུ་མི་གཏོང་བ། །སྐྱེས་པ་ཕོ་ཡི་ངང་ཚུལ་
རེད། །ལྟོགས་དུས་ཡུར་ཆུ་མི་འཐུང་བ། །ཁ་དཀར་རྐྱང་གི་ངང་ཚུལ་རེད།། ཅེས་
ཟེར་བ་ལྟར་རེད། ད་མ་ངུ་ཞིག ང་ཚོར་གསེར་གྱི་རྣ་ལོང་ངོ་མ་ཞིག་རྙེད་ཡོད་
པ་མ་རེད་དམ། ད་ངུ་རྒྱུ་གང་ཡོད་དམ། ཆོག་ཤེས་བྱེད་དགོས། བསླབ་བྱ་བརྒྱ་
ལས་སྣ་སུན་གཅིག་ཟེར་བ་ལྟར་ད་རེས་སྣ་སུན་འཁེལ་བ་འདི་ལས་བསླབ་བྱ་
97མཛའ་གཅུགས་ཀྱི་མི་ཚེ།
བླངས་ཏེ་རྗེས་སུ་གཟབ་གཟབ་བྱེད་དགོས་རེད། སེམས་ལ་ཞོག་ཨང་། ལར་
ནས་ཁྱོད་རང་ལེ་ལོ་ཅན་དེ་འདྲ་རྩ་བ་ནས་བྱེད་རྒྱུ་མི་འདུག ད་རེས་ལམ་
བར་གྱི་བྱེད་བབ་ལ་གཞིགས་ན་ནང་དུ་སྡོད་སྐབས་ཀྱི་སྒོ་ཕྱུགས་ཀྱི་མཚན་ལྟོ་
ཡང་ཁྱོད་ཀྱིས་རྒྱག་གི་ཡོད་བཟོ་མི་འདུག དེ་འདྲ་རེད་དམ་བྱས་པས། ཁོས་
ཆོས་མཛད་སླེབས་པ་ནས་བཟུང་སེམས་ཅན་གྱི་མཚན་ལྟོ་ཚང་མ་ཁོ་རང་གིས་
བརྒྱབས་པ་རེད་ཅེས་ངོ་གནོངས་པའི་རྣམ་པ་དང་བཅས་ཏེ་བཤད། སངས་
རྒྱས་ལགས་ཀྱིས་དེ་ག་ཡིན་བཟོ་བྱུང༌། ཆོས་མཛད་སྙིང་རྗེ། ད་ནས་དེ་འདྲ་
རྩ་བ་ནས་མ་བྱེད་ཨང་། དེ་འདྲ་བྱས་ན་དངོས་འབྲེལ་ངོ་ཡང་ཚ་ཞེས་ངག་
འཇམ་པོའི་སྒོ་ནས་དགེ་བཤད་སྡིག་བཀྲོལ་གྱི་བསླབ་བྱ་བྱས་པས་ཁྱི་སྐྱག་གིས་
མགོ་ལྕོག་ལྕོག་བྱེད་བཞིན་དུ་སྔར་བྱས་རྒྱབ་སྐྱུར་ཕྱིན་ཆད་སྤང་ལེན་བྱེད་རྒྱུའི་
དེ་ནས་ཁོང་གསུམ་སྔར་བཞིན་ཁྲོམ་གཟིགས་སྒང་དུ་རྩམ་པ་འཚོང་དུ་
ཁས་ལེན་བྱས།
ཕྱིན། ཉིན་གུང་མ་ཟིན་ཙམ་ལ་ཨ་ཅག་རྒྱགས་པ་ཞིག་གིས་རྩམ་པ་དོ་པོ་ཞིག་
ཉོས་ཏེ་ང་སྡོད་ས་འུ་སྡོད་སྦུག་དུ་ཡོད་པས་སྐྱེལ་བར་ཡོང་རོགས་ཞེས་ཟེར་
བས་བསྟན་པས་རྩམ་པ་སྐྱེལ་བར་ངས་ཕྱིན་ཆོག་ཅེས་བརྗོད་པ་དང༌། ཁྱི་སྐྱག་
གིས་ང་གཉིས་མཉམ་དུ་འགྲོ། རྩམ་པ་ངས་ཁུར་ཆོག་ཅེས་བཤད་ནས་རྩམ་པ་
ཁྱི་སྐྱག་གིས་རྒྱབ་ཏུ་ཁུར་ནས་ཁོང་གཉིས་ཨ་ཅག་དེ་དང་མཉམ་དུ་སོང༌།
ཁོང་གཉིས་འུ་སྡོད་སྦུག་གི་སྒོ་ར་ཆེན་པོ་ཞིག་གི་ནང་དུ་རྩམ་པ་བསྐྱལ་
ནས་རྩམ་རིན་བླངས་ཏེ་ཕྱིར་ཡོང་སྐབས་སྒོ་ར་དེའི་ཕྱི་སྒོ་དོན་ནས་མར་ཙམ་
98ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
སླེབས་པའི་རྩིག་ཟུར་ཞིག་ཏུ་བུད་མེད་གཟུགས་ཕྲ་ཞིང་ལྡེམ་པ། བཞིན་ལ་
དཀར་དམར་བྱུགས་པ། མཆུ་ཏོ་དམར་པོ་བཟོས་པ་གྱོན་ཆས་ཀྱང་སྐུ་དྲག་གི་
ལྕམ་ཆུང་འདྲ་བ་གྱོན་པ་ཞིག་ལངས་ནས་བསྡད་ཡོད་པ་མཐོང་བ་རེད། ཁོ་
གཉིས་དེའི་འགྲམ་དུ་སླེབས་སྐབས་བུད་མེད་དེས་ལྡེམ་ཞིང་འཁྱུག་པའི་གོམ་
པ་གཉིས་མདུན་དུ་སྤོས་ནས་ཁོ་གཉིས་ལ་མིག་གི་ཟུར་མདའ་དང༌། འཛུམ་
པའི་མདངས་ཕྱུང་བཞིན་དུ་ཡར་ཕེབས་དང་ཞེས་བརྗོད་ཅིང་མིག་བཙུམ་
ཞིག་བརྒྱབས་པར་བསྟན་པས་ཁ་ཡ་མ་བྱས་པར་ཕྱིན། ཁྱི་སྐྱག་གི་སེམས་ལ་
!
བསྟན་པའི་ངོ་ཤེས་པ་ཞིག་རེད་བསམས་ཏེ། བསྟན་པར་ཆོས་མཛད། ཡར་
ཤོག་གསུང་གི་འདུག་ཅེས་བཤད་ནས་བསྟན་པའི་ཕུ་དུང་ནས་འཐེན་ཙམ་
99མཛའ་གཅུགས་ཀྱི་མི་ཚེ།
བྱས། བསྟན་པས་ཡ་མ་བྱེད། འདི་ཚོ་གཞང་འཚོང་མ་རེད་ཅེས་སྐད་ཆུང་
ངུས་བཤད་ཀྱང་ཁྱི་སྐྱག་གིས་གཞང་འཚོང་མ་ཟེར་ན་གང་རེད་ཅེས་སྐད་ཆེ་
ཙམ་ངང་དྲིས་པས་བུད་མེད་དེས་ཐོས་ནས་ཁོང་ཁྲོ་ཆེན་པོ་ལངས་ཏེ་སྒེག་ཅིང་
ཡིད་དུ་འོང་བའི་རྣམ་པ་དེ་དག་སྐད་ཅིག་ཏུ་འགྱུར་ནས་གདོང་ལ་ཁྲོ་གཉེར་
བསྡུས་ཤིང་མིག་འབུར་ཚུགས་སུ་ལྟ་བཞིན་དུ་ལག་ཡ་གཅིག་སྐེད་གཟེར་བྱས།
ལག་ཡ་གཅིག་གི་མཛུབ་མོས་ཁོང་གཉིས་ལ་སྡིག་ནས་ཀད་(ཀ་ཡེ་)ཕྱོགས་སྤང་
ཁྱོད་རས་ག་རེ་བཤད་དམ། ང་གཞང་འཚོང་མ་ཡིན། ག་རེ་བྱེད་རྒྱུ་ཡོད། ང་
ཚོ་སྨད་ཁོག་བཙོངས་ནས་སྟོད་ཁོག་གསོ་ཡི་ཡོད་མ་གཏོགས་རྐུན་མ་ནི་རྐུ་
རྒྱུ་མ་བྱུང༌། ང་ཚོ་གཞང་བཙོངས་ནས་ཁྱོད་རང་ལ་གནོད་ག་རེ་བསྐྱལ་སོང་
ངམ། ཁྱོད་ཚོ་ག་རེ་ཡིན་བསམ་གྱི་འདུག ཕར་ལྟ་དུས་ཁྱོད་གཉིས་ཀྱང་ཡག་
རྟགས་གཅིག་ནི་མི་འདུག གཅིག་ནི་སྐྲ་བྷང་ག་ལི་བཞག ཨམ་ཅོག་ལ་སོག་
བྱུར་དང་ཨ་ེ
་ཨ་ལོང་ཕར་བཞག་རྣ་གཡུ་ཙམ་ཡང་འདོགས་རྒྱུ་མེད་པའི་ཨམ་སྟོང་
རྣམ་རྟོག་སློང་མཁན་འདྲ་བ་གཅིག་འདུག ཁྱོད་ཀྱི་བཟོ་ལྟ་ལ་གཞིགས་ན་གྲྭ་
ལོག་ཅིག་ནི་ཡིན་བཟོ་འདུག གྲྭ་ལོག་ལོ་གསུམ་རྨ་བྱ་ཡིན། །དེ་ནས་གྲྭ་ལོག་ཤ་
ཁྱི་འདྲ། ། ཟེར་བ་ལྟར་ཁྱོད་ར་ད་ལྟ་བཟོ་ལྟ་ཤོར་ནས་ཤ་ཁྱི་འདྲ་བ་ཞིག་ཆགས་
རན་འདུག ང་གཞང་འཚོང་མ་ཡིན་ན་ཡང་གྲྭ་པ་ནི་སློག་མ་མྱོང་། ཁྱོད་ར་
གྲྭ་པ་ལོག་པ་དེ་གཞང་འཚོང་མ་ལས་སྡུག་གི་རེད། གཅིག་ནི་ཁོ་གཏེ་པོ་ནག་
རིལ་སྐམ་ཚག་རྣམ་རྟོག་སློང་མཁན་འདྲ་བ་གཅིག་འདུག མདོག་ཉེས་པ་ཁྱོད་
རང་འདྲ་བ་ལ་མཛེས་མ་ཕར་བཞག་རྒན་མོ་སུག་ཀྱོག་གཡས་ཞར་མ་ཞིག་ཀྱང་
100ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
པང་དུ་ལེན་མྱོང་ཡོད་ཀྱི་མ་རེད། ཁྱོད་རང་གི་བཟོ་ལྟ་དེ་འདྲ་ལ་ཨ་ཅེ་རག་གི་
ཡང་མ་རེད་ཟེར་བ་ལ་སོགས་པའི་ཚིག་ངན་རྫོགས་རྒྱུ་མེད་པ་ཞིག་ཤོད་བཞིན་
དུ་ངར་ངར་ཕད་ཕད་ངང་ཁོང་གཉིས་ཀྱི་རྗེས་སུ་མར་ཙམ་མར་ཙམ་ཡོང༌།
མར་ཙམ་སླེབས་སྐབས་རྩིག་ཟུར་གཞན་ཞིག་ཏུ་སླར་ཡང་བུད་མེད་དེ་དང་
འདྲ་བ་ཞིག་ལངས་ནས་བསྡད་ཡོད་པ་དེས་གོང་གི་བུད་མེད་དེས་བཤད་པའི་
ཚིག་རྣམས་ཐོས་ནས་དེས་ཀྱང་ངར་ངར་ཕད་ཕད་ངང་རྐང་པ་ས་ལ་བརྡབ་
ལག་གིས་སྡིགས་མཛུབ་བྱེད་བཞིན་དུ་ཁོང་གཉིས་ལ་ཀད། ཕྱོགས་སྤང་ང་ཚོ་
གཞང་བཙོངས་ནས་ཁྱོད་རར་གནོད་པ་ག་རེ་བསྐྱལ་སོང་ངམ། དེ་མིན་ན་ཁྱོད་
རར་ཇུས་གཏོགས་ག་རེ་འདུག ང་ཚོར་གཞང་འཚོང་མ་ཟེར་བ་མ་གཏོགས་སོ་
སོ་མཛེས་མ་ལ་འཐམ་རྒྱུ་བྱུང་ན་བསམས་ཏེ་སེམས་ཤོར་ནས་ཁ་ལ་འགྲམ་ཆུ་
འཁོལ་གྱི་ཡོད་འགྲོ། ཡིན་ཀྱང་སྤྲང་པོ་ཁྱོད་ཚོ་ལྟ་བུར་མཛེས་མ་ང་ཚོ་འདྲ་བ་
པང་དུ་ལེན་རྒྱུའི་བསོད་ནམས་དེ་འདྲ་ཡོད་མ་རེད། ལས་ལ་མ་བསྐོས་པ་རེད།
སྡུག་གྱོང་རེད། གཅིག་ནི་ཁོ་སྐེ་རིང་ཁྲུང་ཁྲུང་འདྲ་བ་གཅིག་དང༌། གཞན་དེ་
ནི་མདོག་ཉེས་པ་སྤྲེལ་གདོང་ཉ་མགོ་ཕག་མིག་འདྲ་བ་གཅིག་འདུག ཁྱོད་ཚོའི་
གྲས་ལ་སྐྱེ་དམན་རག་གི་ཡང་མ་རེད་ལ་ད་དུང་མི་ཚེ་གཅིག་རིང་སྐྱེས་དམན་
མ་རག་པར་ཉལ་རོགས་པུས་མོས་བྱས། དྲོ་རོགས་རྟུག་དྲིས་བྱས། སྙིང་གཏམ་
རྫོག་མགོར་བཤད་ནས་སྡོད་རྒྱུ་འཁེལ་བ་ཤོག་ཟེར་བ་ལ་སོགས་པའི་དམོད་མོ་
དང་ཚིག་ངན་རྫོགས་རྒྱུ་མེད་པ་ཞིག་བཤད། སྐབས་དེར་བུད་མེད་དེ་གཉིས་
ཀྱིས་སྐད་ཅོར་ཆེན་པོ་བརྒྱབས་པར་བརྟེན་སྲང་ལམ་གཡས་གཡོན་གྱི་སྒོ་དང་
101མཛའ་གཅུགས་ཀྱི་མི་ཚེ།
སྒེའུ་ཁུང་ནས་མི་མང་པོས་ལྟ་རུབ་རྒྱག་པ་དང་ཤུབ་ཤུབ་སྨྲ་བ་སོགས་བྱེད་
པས་ཁོང་གཉིས་ནི་གཅན་གཟན་གདུག་པ་ཅན་གྱིས་དེད་པ་ལྟར་འཇིགས་
སྐྲག་དང༌། ངོ་ཚ་བ་འགྲན་པ་བཞིན་དུ་གྱུར་ཏེ་བུད་མེད་དེ་གཉིས་ཀྱི་སྐད་
ཆར་ལན་ཚིག་གཅིག་ཀྱང་མ་བརྒྱབས་པར་འུ་སྡོད་སྦུག་གི་སྲང་ལམ་འདི་ནས་
མགྱོགས་ཙམ་ཐོན་ཐུབ་ན་ཅི་མ་རུང་བསམ་བཞིན་དུ་ཕྱིར་བལྟས་མ་སློག་པར་
འབྲོས་མ་ཞོར་དུ་གང་ཙམ་ཕྱིན་རྗེས་གཞི་ནས་བར་སྐོར་ནང་དུ་སླེབས་པས་ད་
གཟོད་བློ་ལྷོད་ལ་བབས་ཏེ་གཅིག་གིས་གཅིག་གི་གདོང་ལ་ལྟ་སྐབས་གཉིས་
ཀའི་གདོང་ནས་རྔུལ་ཆུའི་ཟིལ་པ་ཁྲོམ་ཁྲོམ་དུ་འབབ་བཞིན་ཡོད་པས་ཕྱུ་
པའི་ཕུ་ཐུང་གིས་རྔུལ་ཆུ་ཕྱིས། གཉིས་ཀ་གཅིག་གིས་གཅིག་ལ་ལྟ་བཞིན་དུ་
དེ་འདྲའི་ཞེད་སྣང་ལ་ཨང་ཞེས་མགྲིན་གཅིག་ཏུ་བརྗོད། དེ་ནས་བསྟན་པས་
ད་ཁ་ཡང་སྐོམ་བྱུང་ཞེས་བཤད། སྐབས་དེར་ཉེ་བའི་མདུན་ཕྱོགས་སུ་ཇ་ཁང་
ཞིག་ཡོད་པ་མཐོང་བས་བསྟན་པས་ཕ་གིར་ཇ་ཁང་ཞིག་འདུག་པས་དེའི་ནང་
དུ་ཇ་ཞིག་འཐུང་དུ་འགྲོ་ཞེས་བཤད། ཁྱི་སྐྱག་གིས་སྔོན་ལ་ཕྱིན་ནས་སྒོ་ཡོལ་
བཀྱག་ཙམ་བྱས་པས་བུ་མོ་ཞིག་གིས་འཛུམ་འཚེར་འཚེར་ངང་ཡར་ཕེབས་ཞེས་
བརྗོད་མ་ཐག་ཁྱི་སྐྱག་ནི་གཅན་གཟན་མཐོང་བ་བཞིན་སྐྲག་ནས་ཕྱིར་བྲོས་
ཡོང༌། བསྟན་པས་གང་འདུག་གམ་བྱས་པས་ཁོས་བསྟན་པའི་རྣ་བར་ཁ་སྦྱར་
ནས་ཡང་གཞང་འཚོང་མ་གཅིག་འདུག་ཅེས་བཤད། བསྟན་པས་ཁྱོད་ཀྱིས་
དེ་གཞང་འཚོང་མ་ཡིན་པ་ག་འདྲ་བྱས་ནས་ཤེས་སམ་ཞེས་དྲིས་པས་ཁྱི་སྐྱག་
གིས་འདིས་ཀྱང་འཛུམ་འཚེར་འཚེར་ངང་ང་ལ་ཡར་ཕེབས་ཟེར་གྱི་འདུག་ཅེས་
102ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
བཤད། བསྟན་པས་ཟ་ཁང་གི་ཞབས་ཞུ་བས་སྐུ་མགྲོན་ལ་ཡར་ཕེབས་ཟེར་
དགོས་བྱུང༌། ད་ཡར་འགྲོ་ཞེས་བཤད་ནས་ཁོང་གཉིས་ཟ་ཁང་ནང་དུ་འཛུལ་
ནས་ལོགས་ཤིག་ཏུ་བསྡད།
ཁོང་གཉིས་བསྡད་ནས་ཅུང་མ་འགོར་བར་ཕོ་གསར་འདྲ་ཆགས་པོ་ཞིག་
འཛུལ་ཡོང་ནས་ཁོ་གཉིས་ཀྱི་འགྲམ་དུ་ཡོད་པའི་རྐུབ་སྟེགས་སྟོང་པ་ཞིག་ལ་
མཛུབ་མོ་བཙུགས་ཏེ་འདིར་སྡོད་མཁན་འདུག་གམ་ཞེས་དྲིས་པས་ཁོང་གཉིས་
ནས་སྡོད་མཁན་མི་འདུག ཅེས་བཤད་པས་མི་དེ་དེར་བསྡད། ཇ་དཀར་ཡོལ་
གང་བཏུང་ཚར་ཙམ་ལ་མི་དེས་ཁྱེད་གཉིས་ག་ནས་ཡིན་ནམ་ཞེས་དྲིས་པས་
ཁྱི་སྐྱག་གིས་སྣ་དཀར་རྩེ་ནས་ཡིན་ཞེས་ལན་བརྒྱབ། ཡང་མི་དེས་མི་ཚང་སུའི་
ཡིན་ནམ་ཞེས་དྲིས་པས་ཁྱི་སྐྱག་གིས་གཡུལ་ཁ་གོང་གི་ཡིན་ཞེས་བཤད་པས།
མི་དེས་ཨ་ཙི་བྱས་ན་ང་ཚོ་སྤུན་མཆེད་ཡིན་འདུག ཁྱེད་ཚོའི་ཨ་མ་ལགས་ཀྱི་
མཚན་ལ་ཞེས་བསམ་བློ་གཏོང་ཁུལ་བྱེད་པའི་སྐབས་སུ་ཁྱི་སྐྱག་གིས་སྐྱིད་པ་
ལགས་ཞེས་བཤད་པས་མི་དེས་རེད་རེད། ཏག་ཏག་རེད། སྲུ་མོ་སྐྱིད་པ་ལགས།
ཁོང་ངའི་སྲུ་མོ་རེད་ཅེས་བཤད་པ་དང་། ཡང་ཁ་ཕར་སློག་ནས་ཟ་ཁང་གི་
ཞབས་ཞུ་བ་འབོད་ནས་ང་ཚོར་ཤ་འབྲས་གསུམ་དང་སོན་ལ་ཕུག་གཅིག་
བཀྱག་རོགས་གནང་ཞེས་བཤད། བསྟན་པས་ང་གཉིས་ཤ་འབྲས་ཞུ་ཡི་མིན་
ཞེས་བཤད་ཀྱང་མི་དེས་གང་ཡང་བྱེད་ཀྱི་མ་རེད། ང་ཚོ་སྤུན་མཆེད་འཛོམས་
པ་ཁག་པོ་རེད། དེ་རིང་ངས་སྦྱིན་བདག་ཞུས་ནས་ཞལ་ལག་སྟབས་བདེ་ཞིག་
བཏང་བ་ལ་ཧ་ལས་རྒྱུ་གང་ཡོད། འཛེམས་མ་བྱས་པར་མཆོད་རྐྱང་གནང་ཞིག་
103མཛའ་གཅུགས་ཀྱི་མི་ཚེ།
ཅེས་ཨུ་ཚུགས་བྱས་ནས་ཁོང་ཚོས་ཤ་འབྲས་བཟས། ཤ་འབྲས་བཟས་ཟིན་ནས་
ཇ་དཀར་ཡོལ་དོ་རེ་བཏུང་ཟིན་མཚམས་ཁོས་ལངས་ནས་ཁྱེད་གཉིས་འདིར་
སྒུགས་ཤིག་ངས་དངུལ་རྩིས་བརྒྱབ་ཡོང་ཞེས་བཤད་དེ་སོང་། ཁོང་གཉིས་ཡུན་
རིང་ཙམ་སྒུག་ཀྱང་མི་དེ་ཡོང་མཁན་མེད་པས་ཁོ་གཉིས་ཀྱང་སྒོ་ཕྱིར་ཐོན་འགྲོ་
སྐབས་ཟ་ཁང་གི་བདག་པོས་ཁོ་གཉིས་ལ་ཝ་ཡེ་དངུལ་རྩིས་མ་བརྒྱབས་པར་
འགྲོ་རྩིས་མ་བྱེད་ཨང་ཞེས་སྐད་བརྒྱབས་ནས་རྒྱུག་ཡོང་། བསྟན་པས་ད་ལྟ་ང་
གཉིས་མཉམ་དུ་ཡོད་པའི་མི་དེས་དངུལ་རྩིས་རྒྱག་པར་ཕྱིན་སོང་ཞེས་བཤད་
པས་ཟ་ཁང་གི་བདག་པོས་མི་དེ་ད་ལྟ་གང་དུ་ཡོད་བྱས་པས་བསྟན་པས་མི་དེ་
ད་ལྟ་ནང་དུ་ཡོད། ཕྱི་ལ་དོན་མ་སོང་བྱས་པས་ཟ་ཁང་གི་བདག་པོས་ལྟོས་དང་
ཕ་གི་སྒོ་རའི་ནང་དུ་འགྲོ་སའི་སྒོ་རེད། ཁོ་ཕ་གི་ནས་མར་དོན་ཕྱིན་པ་རེད། མ་
གཞི་ནས་ཁྱོད་གཉིས་ཀྱིས་ཁོ་ངོ་ཤེས་ཀྱི་ཡོད་དམ་ཞེས་བཤད་པས་གཞི་ནས་
མགོ་སྐོར་འོག་ཚུད་པ་ཤེས་ཏེ་ཁྱི་སྐྱག་གི་དངུལ་ཁུག་ནས་དངུལ་སྲང་ཉི་ཤུ་
བཏོན་ནས་ཁ་ལག་དང་ཇ་རིན་རྩིས་བརྒྱབ་སྟེ་ཕྱིར་དོན་ནས་དལ་བུའི་ངང་
ཁྲོམ་གཟིགས་སྒང་དུ་བསྐྱོད།
ཁྲོམ་སར་སླེབས་སྐབས་སངས་རྒྱས་ལགས་དང་བུད་མེད་ལོ་བཞི་བཅུ་
ཙམ་ལ་སླེབས་པ་རས་སྔོན་པོའི་སྤང་ཁེབ་བཅིངས་པ། ཆུ་འཁོར་གཉེར་པ་
བཞིན་དུ་གོས་ལ་རྩམ་པ་འགོས་པ་ཞིག་གིས་རྩམ་གོང་སྒྲིག་བཞིན་ཡོད་པ་རེད།
སངས་རྒྱས་ལགས་ཀྱིས་གཞན་ལ་དོ་པོ་རེར་རྡོ་ཚད་དྲུག་རེ་བྱས་ནས་བཙོངས་
པ་ཡིན། ཁྱེད་ནས་ཚང་མ་སྡེབ་ལ་གཟིགས་ན་རྡོ་ཚད་ལྔ་དང་དངུལ་སྲང་སུམ་
104ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
ཅུ་ལ་ཕུལ་ཆོག་བྱས་པས་བུད་མེད་དེས་རྡོ་ཚད་ལྔ་དང་དངུལ་སྲང་ཉི་ཤུ་རྩ་ལྔ་
ལ་བརྒྱབ་ན་ཉོ་ཡི་ཡིན་དེ་ལས་སྤར་ཐུབ་པ་མི་འདུག་ཅེས་བཤད་པས་སངས་
རྒྱས་ལགས་ཀྱི་སེམས་སུ་ད་འདི་མུར་ཉིན་འགྱངས་ཞག་འགྱངས་བྱས་ནས་ལྷ་
སར་བོང་བུའི་གཟན་རྩྭ་གོང་ཆེ་བས་འགྲོ་སོང་ཆེ་རོགས་ཡིན་པས་ད་ཚོང་
གཞུག་རླུང་ལ་བསྐུར་ཟེར་བ་ལྟར་བཙོངས་ཏེ་མགྱོགས་ཙམ་ལོག་ན་དགའ་
བསམ་སྟེ། གནས་མོ་ལགས། ད་དེ་ག་རང་ལ་ཕུལ་ཆོག རིན་པ་ཡང་ཆས་༧
གནང་རོགས་གནང་ཞེས་བཤད་པས་བུད་མེད་དེས་ཀྱང་དེ་རང་ཕུལ་ཆོག་
ཅེས་བཤད། ཁོ་ཚོས་རྩམ་པ་འཚོང་འཕྲོ་དོ་པོ་བརྒྱད་ཡོད་པ་རྣམས་ཁྲོམ་སྟོད་
གནས་མོའི་སར་སྐྱེལ་བར་སོང་། དེའི་ཉིན་གསེར་གྱི་རྣ་ལོང་དེ་ཡང་བཙོངས་
ཏེ་གོང་ཡག་པོ་བྱུང་བ་རེད།
བར་སྐོར་བྱང་རྒྱུད་དུ་བལ་པོ་ཏི་ཚ་ཟེར་བའི་ཚོང་ཁང་དང་། ལྟག་
པར་བལ་པོའི་ཚོང་ཁང་། ཞྭ་མོ་དཀར་པོའི་ཚོང་ཁང༌། བལ་པོ་ཀང་ཚ་ཟེར་
བའི་ཚོང་ཁང་། བལ་པོ་དབང་འདུས་ཀྱི་ཚོང་ཁང་སོགས་བལ་པོའི་ཚོང་༩
བརྒྱད་ཙམ་ཡོད་པ་དེ་དག་གི་ཚོང་ཟོག་ནི་ཐེར་མ་དང་། གོས་ཆེན་རྒྱ་སེ། ལག་
འདོགས་ཆུ་ཚོད། ལྷམ་འཇུར་རྟ། གདོང་གི་བྱུག་རྫས་སོགས་རྒྱ་གར་དང་ཡོ་
རོབ་སོགས་ཀྱི་ཐོན་རྫས་འདྲ་མི་འདྲ་འཚོང་རྒྱུ་ཡོད་པ་དང་། མཆོད་རྟེན་ཀཎི་
སྒོ་བཞིའི་ནུབ་རྒྱུད་དུ་ཡོད་པའི་བོད་རིགས་ཀྱི་ཚོང་ཁང་དེ་ཚོའི་ནང་དུ་ཨ་ཀ་
རུ་དང་། ཛ་ཏི། སྤོས་དཀར་སོགས་སྨན་རྫས་སྣ་ཚོགས་འཚོང་རྒྱུ་ཡོད་པ་དང༌།
@ ཞོ་གང་དང་ཞོ་ལྔའི་སྒོར་མོ་སོགས་ཟངས་ལས་བཟོས་པའི་སྒོར་མོ་ཡིན་སྟབས་དངུལ་སྲང་བརྒྱ་ལ་
1)
ལྗིད་ཚད་རྒྱ་མ་གསུམ་བཞི་ཙམ་ཡོད་པས་ལྕི་པོ་ཡིན་པ་དང་། ཤོག་ལོར་ལ་དངུལ་སྲང་བརྒྱ་བྱས་པ་
ཡང་ཡོད་པས་ཤོག་ལོར་སྤྲོད་རོགས་ཟེར་རྒྱུ་ལ་ཡང་ཆས་སྤྲོད་རོགས་ཟེར་སྲོལ་བྱུང༌།
105མཛའ་གཅུགས་ཀྱི་མི་ཚེ།
ཀཎི་སྒོ་བཞིའི་ཤར་ངོས་སུ་རྩམ་ཁྲོམ་འདོན་མཁན་ཁག་གཅིག་ཡོད་པ་དེ་ཚོར་
ཁྲོམ་སྟོད་གནས་མོ་ཞེས་འབོད་སྲོལ་ཡོད་པ་རེད། ཁོང་ཚོས་ཁྲོམ་སྟོད་གནས་
མོའི་སར་རྩམ་པ་བསྐྱལ་ནས་རིན་འབབ་བླངས་རྗེས་སངས་རྒྱས་ལགས་ཀྱིས་
ལུང་པའི་སྤྱི་རིམ་ལ་མཁོ་བའི་རྫས་ཆ་ཁག་གཅིག་ཉོ་དགོས་ཡོད་ཅེས་སྤོས་
དཀར་དང༌། ཛ་ཏི་སོགས་རྫས་ཆ་ཁག་གཅིག་ཉོས་ཏེ་རིན་སྤྲོད་རྩིས་བྱེད་
སྐབས་ཁོང་ལ་དངུལ་ཆེན་པོ་མ་གཏོགས་སིལ་མ་མེད་པས་ཁྱི་སྐྱག་ལ་དངུལ་
སིལ་མ་ཡོད་དམ་བྱས་པས་ཁྱི་སྐྱག་གིས་རང་གི་སྐེད་པར་ཀོ་བའི་དངུལ་ཁུག་
ཅིག་བཏགས་ཡོད་པ་དེ་ནས་དངུལ་འདོན་རྩིས་བྱེད་སྐབས་ཁོའི་དངུལ་ཁུག་
བསྡད་མེད་པ་རེད། ཁྱི་སྐྱག་ནི་ངའི་དངུལ་ཁུག ངའི་དངུལ་ཁུག་ཅེས་སྐད་
ཤོར་བས་སངས་རྒྱས་ལགས་ཀྱིས་ད་ཚར་བ་རེད། མཐེབ་དྲས་པས་བཀྱག་ཚར་
བ་རེད། དངུལ་ཁུག་གི་ནང་དུ་དངུལ་ག་ཚོད་ཡོད་དམ་ཞེས་བཤད། ཁྱི་སྐྱག་
གིས་དངུལ་མང་པོ་མེད་ཀྱང་ངའི་དངུལ་ཁུག་དེ་ཕངས་པ་ལ་ཨང་ཞེས་བཤད།
བསྟན་པས་དངུལ་ག་ཚོད་ཡོད་ཅེས་དྲིས་པས། ཁོས་དངུལ་སྲང་སུམ་ཅུ་ཡོད་པ་
ནས་ཁ་ལག་གི་རིན་དངུལ་སྲང་ཉི་ཤུ་སྤྲད་རྗེས་དངུལ་སྲང་བཅུ་མ་གཏོགས་
ང་ཚོ་ལོག་འགྲོ་ཞེས་བཤད་ནས་གནས་ཚང་དུ་ལོག
མཐེབ་དྲས་པ་ཟེར་བ་ནི་མི་གཞན་གྱི་ཨམ་ཕྲག་དང་སྟོད་ཐུང་གི་ཁུག་
མ་སོགས་ནས་ཅ་དངོས་རྐུ་རྒྱུར་བྱང་ཆུབ་པའི་རྐུན་མ་ལོ་ཆུང་དེ་འདྲ་ཡིན། ཁོ་
ཚོས་ཕྱུ་པའི་གོང་པ་ལ་འཛེར་བའི་སྨྱུ་གུ་ཕུ་འདྲེན་དང༌། ལག་འདོགས་ཆུ་ཚོད་
ལྷག་མ་སོང་ཞེས་བཤད། སངས་རྒྱས་ལགས་ནས་བྱས་ན་སྐྱོན་མེད། ད་དེ་ལས་
106ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
ཀྱང་བདག་པོས་མ་ཚོར་བར་བྲང་སྟེང་དང་ལག་ཐོག་ནས་ལེན་ཐུབ་ཀྱི་ཡོད་པ་
རེད། ཁོ་ཚོའི་ལག་ཆ་གཙོ་བོ་ནི་ལྕགས་ལྕུག་པར་ཀར་ཟེར་བ་བརྡར་ནས་ཤིན་
དུ་རྣོ་བ་ཞིག་ཡོད་པ་དེས་ཕྱུ་པའི་ཨམ་ཕྲག་དབྲལ་ནས་ཅ་དངོས་རྐུ་ཡི་ཡོད།
ལག་ཆ་རྣོ་ལ་ལག་པ་བདེ་བས་རྐུན་མ་རྐུ་སྐབས་མིས་མཐོང་བ་དང་ཚོར་བ་
ཧ་ཅང་ཁག་པོ་ཡོད་པ་རེད། དེས་ན་མཐེབ་དྲས་པ་ཞེས་པའི་མིང་ཐོགས་དོན་
ཡང་ཁོང་ཚོའི་ལག་པ་ཧ་ཅང་བདེ་ཞིང་མྱུར་བས་མིའི་མཐེ་བོང་བྲེགས་ཀྱང་
ཚོར་གྱི་མེད་པའི་དོན་ཡིན། ཁྲོམ་གཟིགས་སྒང་དང་ཀཎི་སྒོ་བཞི་ནི་ལྷ་སའི་ཁྲོམ་
འཁྲུག་ཤོས་གཉིས་ཡིན་པས་མཐེབ་དྲས་པའི་ཡོང་འབབ་བཟོ་སའམ་བྱ་འགུལ་
སྤེལ་ས་ལེགས་ཤོས་ཤིག་ཀྱང་ཡིན། ཀཎི་སྒོ་བཞིའི་མཆོད་རྟེན་ལ་ཕྱོགས་བཞིར་
སྒོ་བཞི་ཡོད་པས་མིང་དེ་ལྟར་ཐོགས། མཐེབ་དྲས་པ་དེ་ཚོའི་གྲས་ཀྱི་མང་པོ་
ཞིག་གི་སྡོད་གནས་ཀྱང་ཀཎི་སྒོ་བཞིའི་མཆོད་རྟེན་གྱི་འོག་ཏུ་བྱེད་ཀྱི་ཡོད། ཁོ་
ཚོ་བཟུང་སྟེ་བཙོན་དུ་བཅུག་ཀྱང་རྟ་ལྕག་ཐེངས་གཉིས་ཙམ་བཞུས་ནས་ཉིན་
ཤས་བཅུག་སྟེ་གློད་བཀྲོལ་གཏོང་གི་ཡོད་པས་ཁོ་ཚོས་སྔར་བཞིན་རྐུན་མ་རྐུ་
ཡི་ཡོད་པ་རེད། ཁོང་ཚོས་རྟ་ལྕག་བཟེད་པ་དེ་ལ་ཡང་རྒྱ་ཐུག་བཏུང་པ་ཟེར་
གྱི་ཡོད་པ་སྟེ་བཙོན་ཁང་ནས་དོན་ཡོང་སྐབས་རོགས་པ་དེ་ཚོས་རྟ་ལྕག་ག་
ཚོད་བཞུས་བྱུང་ཟེར་རྒྱུ་ལ་རྒྱ་ཐུག་ག་ཚོད་བཏུང་ངམ་ཞེས་འདྲི་ཡི་ཡོད་པ་རེད།
སངས་རྒྱས་ལགས་སོགས་གཡང་འཛོམས་ལགས་ཀྱི་ཁྱིམ་དུ་སླེབས་
སྐབས་གཡང་འཛོམས་ལགས་ཀྱིས་དེ་རིང་སྔ་པོ་ལོག་ཕེབས་བྱུང་། ཚོང་ཟོག་
ཚང་མ་བྲིན་སོང་ངམ་ཞེས་དྲིས། བསྟན་པས་རྩམ་པ་ལྷག་མ་ཚང་མ་ཁྲོམ་སྟོད་
107མཛའ་གཅུགས་ཀྱི་མི་ཚེ།
གནས་མོ་ཞིག་གིས་སྡེབ་ཉོས་བརྒྱབས་སོང་། ད་དུང་ཅ་ལག་རྩ་ཆེན་ཞིག་ཚོང་
རྒྱུ་བསྡད་ཡོད་ཅེས་བཤད་པས། གཡང་འཛོམས་ལགས་ནས་ཅ་ལག་རྩ་ཆེན་
གང་ཡོད་དམ། གཟི་བྱུ་རུ་འདྲ་ནི་ཡིན་གྱི་མ་རེད་ཅེས་བཤད། སངས་རྒྱས་
ལགས་ནས་རེད་རེད། གཟི་བྱུ་རུ་རེད་ཅེས་བཤད་ནས་ཨམ་ཕྲག་ནས་གཟི་དང་
བྱུ་རུ་བཏོན་ནས་བསྟན་པས་གཡང་འཛོམས་ལགས་ནས་ཨ་མ་དངོས་གནས་
གཟི་བྱུར་ཡིན་པ་མ་ཟད་གཟི་འདི་ནི་གཟི་མིག་དགུ་པ་ཡིན་འདུག ང་ཚོའི་
ནང་ལ་ནི་འདི་འདྲ་ཡོད་པ་མི་དྲན། འདི་འདྲ་ག་ནས་བྱུང་ངམ། འདི་འདྲ་ཕྱི་
ལ་འཚོང་ཡང་ཕོད་དམ་ཞེས་བཤད། སངས་རྒྱས་ལགས་ནས་གཟི་དང་བྱུ་ཪུའི་
བྱུང་ཚུལ་རྣམས་ཞིབ་པར་བཤད་ཅིང༌། བཙོངས་ནས་རིན་འབབ་ཕྱེད་ཙམ་
མཆོད་འབུལ་བྱེད་རྩིས་ཡོད་ལུགས་ཀྱང་བཤད་པས་གཡང་འཛོམས་ལགས་
ནས་དེ་འདྲ་ཡིན་ན་འཚོང་རྒྱུ་ལས་འོས་མེད། ང་ཚོའི་སྒོ་རའི་ནང་གི་ཨ་ཕོ་
བཀྲ་དགའ་ལགས་ནས་གཟི་བྱུར་ཉོ་སྒྲུབ་བྱེད་ཀྱིན་ཡོད་པས་ངས་ལམ་སེང་
ཁོང་ལ་སྐད་ཆ་འདྲི་བར་ཕྱིན་ཆོག འོན་ཀྱང་སྔོན་ལ་གོང་ག་ཚོད་ཙམ་རྒྱག་
རྩིས་ཡོད་ཅེས་བཤད། སངས་རྒྱས་ལགས་ནས་ཨ་ཅག་ལགས་ཀྱིས་བྱས་ན་ག་
ཚོད་ཙམ་བྱེད་པ་འདུག་གམ་ཞེས་བཤད་པས། གཡང་འཛོམས་ལགས་ནས་
སྔོན་ལ་མཐོ་ཙམ་ཞིག་བརྒྱབས་ནས་ག་རེ་ཟེར་གྱི་འདུག་བལྟས་ཆོག གཟི་དང་
བྱུ་རུ་བསྡོམས་ནས་རྡོ་ཚད་ཉིས་བརྒྱ་ཡིན་ཞེས་བཤད་ན་ག་འདྲ་འདུག་ཅེས་
བཤད་པས་སངས་རྒྱས་ལགས་ནས་ཀྱང་དེ་འདྲ་བྱས་ན་ཡག་པོ་འདུག་ཅེས་
བཤད། ད་འོ་ན་ངས་ཁོང་གི་སར་ཕྱིན་ཆོག་ཅེས་བཤད་ནས་གཡང་འཛོམས་
108ལགས་སྒོ་ཕྱིར་ཐོན།
ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
དེ་ནས་ཡུན་རིང་མ་འགོར་བར་གཡང་འཛོམས་ལགས་ཀྱིས་ཁམས་
པ་ཚོང་པ་ཞིག་ཁྲིད་ནས་ཡོང་སྟེ་དེ་གདན་ལ་སྡོད་དུ་བཅུག་ཅིང་ཇ་བླུགས།
སངས་རྒྱས་ལགས་སུ་ཁོང་ཨ་ཕོ་བཀྲ་དགའ་ལགས་རེད། ཁྱེད་རང་གི་གཟི་
དང་བྱུ་རུ་ཁོང་ལ་གཅིག་སྟོན་དང་ཞེས་བཤད། སངས་རྒྱས་ལགས་ནས་རས་
དམར་པོའི་ཐུམ་ཞིག་བཏོན་ནས་ཁ་བཤིགས་ཏེ་གཟི་དང་བྱུ་རུ་བསྟན། ཁམས་
པ་དེས་གཟི་དང་བྱུ་རུར་ཡག་པོ་ཞིག་བལྟས་ནས་གོང་ག་ཚོད་ཡིན་ནམ་ཞེས་
དྲིས་པས་སངས་རྒྱས་ལགས་ནས་ཁྱེད་ཀྱིས་བྱས་ན་ག་ཚོད་ཙམ་གནང་ཕོད་པ་
འདུག་གམ་ཞེས་བཤད་པས། མི་དེས་འདིའི་བདག་པོ་ཁྱོད་ཡིན་པས་གོང་ངས་
རྒྱག་ག་ལ་ཤེས། ཁྱེད་ཀྱིས་གསུངས་དང་ཞེས་བཤད། སངས་རྒྱས་ལགས་ཀྱིས་
དང་པོ་ནས་མཐོ་ཙམ་དམའ་ཙམ་ཞུ་གི་མིན། རྡོ་ཚད་ཉིས་བརྒྱ་གནང་ན་ག་
འདྲ་འདུག་ཅེས་བཤད་པར། མི་དེས་ཨོ་ཧོ། དེ་འདྲ་བྱས་ན་མཐོ་དྲགས་སོང༌།
ཡང་
ང་ཏིག་ཡག་པོ་ཞིག་གསུངས་དང་བྱས་པས་སངས་རྒྱས་ལགས་ནས་ད་འོ་ན་
ཁྱེད་ཀྱི་ག་ཚོད་གནང་ཕོད་པ་འདུག་གམ་ཞེས་བཤད། ཡང་མི་དེས་བརྒྱ་དང་
ལྔ་བཅུ་བྱས་ན་འགྲིག་པ་འདུག་གམ། དངུལ་ལམ་སེང་ཧྲག་ཧྲག་སྤྲད་ཆོག་ཅེས་
བཤད། སངས་རྒྱས་ལགས་ཀྱིས་དེ་ལ་རྒྱག་ཕོད་པ་མི་འདུག ཁྱེད་རང་གཟི་ལ་
ཡག་པོ་གཟིགས་དང༌། སྤུས་དག་པོ་ག་འདྲ་མི་འདུག་གམ་ཞེས་བཤད། སྐབས་
དེར་གཡང་འཛོམས་ལགས་ནས་ད་ཁྱེད་གཉིས་ཀྱི་ཚོང་འདི་འགྲིག་བཟོ་ཆེན་པོ་
འདུག ངས་ལ་ཉག་མཛོ་གཟེངས་ཀྱི་འདུམ་ཞིག་བྱས་ན་འགྲིག་གམ་ཞེས་བཤད་
109མཛའ་གཅུགས་ཀྱི་མི་ཚེ།
པས། སངས་རྒྱས་ལགས་དང་ཨ་ཕོ་གཉིས་ཀས་དེ་འགྲིག་དང་འགྲིག ཁྱེད་ཀྱིས་
གཅིག་གསུངས་དང་ཞེས་དུས་གཅིག་ཏུ་བཤད། གཡང་འཛོམས་ལགས་ཀྱིས་
ད་འོ་ན་སངས་རྒྱས་ལགས་དང་ཨ་ཕོ་གཉིས་ཀྱི་བར་ལ་རྡོ་ཚད་ལྔ་བཅུ་འདུག་
པས་དེ་ཕྱེད་གཤགས་བྱས་ན་བརྒྱ་དང་བདུན་ཅུ་དོན་ལྔ་ཡིན་པས་དེ་འདྲ་བྱས་
ན་ག་འདྲ་འདུག་ཅེས་བཤད་པས་ཕྱོགས་གཉིས་ཀས་འཐེན་འཐེན་ཏོག་ཙམ་
བྱས་མཐར་ཨ་ཕོས། ཡ་ད་གཡང་འཛོམས་ལགས་ནས་གསུངས་པ་དེ་ག་གྱིས་
ཞེས་བཤད་པས་སངས་རྒྱས་ལགས་ནས་ལག་པར་ཤ་ཡོད་ན་ནམ་མཁར་བྱ་
ཟེར་བ་ལྟར་ཁྱེད་རྣམ་པའི་ཕྱག་ཏུ་དངོས་པོ་རྩ་ཆེན་མང་པོ་ཐེབས་སྲིད་ཀྱང་
དཀར་ཆ་ནག་ཆ་དོད་པའི་གཟི་མིག་དགུ་པ་འདི་འདྲ་བ་ནི་ཤིན་ཏུ་དཀོན་པས
རྡོ་ཚད་ལྔ་ཞིག་སྤོར་རོགས་གནང་ཞེས་བཤད་པས་ཨ་ཕོས་བསམ་བློ་ཡུད་ཙམ་
བཏང་ནས་ཡ་ད་དེ་ག་གྱིས་ཞེས་བཤད་ནས་རྡོ་ཚད་བརྒྱ་དང་བརྒྱད་ཅུར་ཚོང་
ཐག་ཆོད་ཅིང་ལམ་སེང་དངུལ་ལེན་དུ་ཕྱིན་ནས་ཡུད་ཙམ་ལས་མ་འགོར་བར་
དངུལ་དངོས་བརྗེ་པོ་ལག་སྤྲོད་བྱས་ཏེ་སོ་སོར་གྱེས། སངས་རྒྱས་ལགས་དང་ཁྱི་
སྐྱག་ནི་དགའ་ནས་ཁ་ཡང་འཛུམ་མི་ཐུབ་པ་ལྟ་བུར་གྱུར།
ཨ་ཕོ་ཕྱིན་རྗེས་སངས་རྒྱས་ལགས་ནས་གཟི་དང་བྱུ་རུའི་དངུལ་དང་
གསེར་གྱི་རྣ་ལོང་གི་དངུལ་འདི་དག་སྟར་ཁ་ཕྱེད་གཤགས་བཏང་ནས་ཕྱེད་
ཀ་མཆོད་འབུལ་དུ་གཏོང་རྒྱུ་ཡིན་པས་སང་ཉིན་གཡང་འཛོམས་ལགས་ནས་
རོགས་པ་གནང་སྟེ་ང་ཚོ་དགོན་སྡེ་ཁག་ལ་མཆོད་འབུལ་དུ་ཕྱིན། གནངས་
ཉིན་ལོག་ན་འགྲིག་གམ་བྱས་པས། གཡང་འཛོམས་ལགས་ཀྱིས་སང་ཉིན་ཉིན་
གཅིག་ལ་དགོན་པ་མང་པོར་འགྲོ་མི་ཐུབ་པས་ད་ལམ་ཐེངས་གཅིག་ ་ཕེབས་
110ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
ཞོར་དུ་ཉིན་ཤས་ལྷོད་ཙམ་བྱས་ནས་བཞུགས་དང་ཟེར་བར། སངས་རྒྱས་
ལགས་ཀྱིས་ད་སྤུན་མཆེད་ནི་ཐུག་སོང༌། འཚོང་ནི་བྲིན་སོང༌། འགྲོ་བའི་མི་
ལ་སྡོད་པའི་གནས་མེད་ཟེར་བའི་དཔེ་བཞིན་དོན་མེད་དུ་ལྷ་སར་བསྡད་
དྲགས་ན་ཆོ་མེད་པས་ད་ནི་ཕྱིན་པ་རང་དགའ་བ་འདུག་ཅེས་བཤད། གཡང་
འཛོམས་ལགས་ཀྱིས་ཆོས་མཛད་འགྲོ་རྩིས་ཡོད་དམ་སྡོད་རྩིས་ཡོད་ཅེས་དྲིས་
པས་བསྟན་པ་ནི་ཁ་ནས་གང་ཡང་མ་བཤད་པར་སངས་རྒྱས་ལགས་ཀྱི་གདོང་
ལ་བལྟས་ནས་བསྡད་པས་སངས་རྒྱས་ལགས་ཀྱིས་ངའི་ཕྲུ་གུ་ཆུང་བ་གཉིས་
ནི་ཆུང་དྲགས། ཁྱི་སྐྱག་ནི་ད་དུང་ཕྲུ་གུའི་སྣང་བ་མ་གཏོགས་མི་འདུག ད་
ལྟའི་ཆར་ཆོས་མཛད་ནི་ངའི་དཔུང་པ་གཡས་པ་རང་ཡིན། ཡིན་ན་ཡང་ཆོས་
མཛད་ལྷ་སར་སྡོད་འདོད་ཡོད་ན་ངས་ཨུ་ཚུགས་བྱས་ནས་ཡོང་རོགས་ཟེར་
ན་ག་ནས་འགྲིག ཆོས་མཛད་རང་གིས་འདོད་པ་ལྟར་བྱེད་རོགས། གལ་སྲིད་
ཕར་ལོག་པ་ཡིན་ན་རྗེས་སུ་དྲིན་ཆུང་དུ་མ་སོང་བ་ང་རང་གིས་འགན་ལེན་
བྱེད་ཀྱི་ཡིན་ཞེས་བཤད། བསྟན་པས་ཨ་ཞང་ལགས་ང་རང་ལ་བཀའ་དྲིན་
ཆེན་པོ་ཡིན་པས་ཕྱག་རོགས་ལ་ཐུགས་ཕན་གསོས་པ་བྱུང་ན་ང་རང་ལོག་པས་
ཆོག་ཅེས་བཤད། གཡང་འཛོམས་ལགས་ཀྱིས་དེ་འདྲ་ཡིན་ན་ཆུ་ཆར་པའི་སྐྱོ་
རོགས་བྱས་ནས་ཡག་པོ་ཡོང་གི་རེད། གང་ལྟར་ཕན་ཚུན་ཚང་མས་གཅིག་གིས་
གཅིག་ལ་བསམ་ཤེས་དང་སེམས་ཁུར་བྱེད་རོགས། གཞན་དག་གང་ཡང་ཤོད་
རྒྱུ་མེད། དེ་ལྟར་སེམས་ལ་ཞོག་རོགས། ད་འོ་ན་སང་ཉིན་གྱི་འཆར་གཞི་གང་
འདྲ་ཡིན་ནམ་བྱས་པས། སངས་རྒྱས་ལགས་ནས་སང་ཉིན་སྔ་དྲོ་མཆོད་མཇལ་
དང་ཕྱི་དྲོ་ཉོ་ཆ་རྒྱག་པར་ཕྱིན་ནས། གནངས་ཉིན་སྔ་ཙམ་ཐོན་ཐུབ་པ་བྱས་ན་
111མཛའ་གཅུགས་ཀྱི་མི་ཚེ།
བསམ་གྱི་འདུག་ཅེས་བཤད། གཡང་འཛོམས་ལགས་ཀྱིས་དེ་འདྲ་ཡིན་ན་ང་ཚོ་
ཁག་གཉིས་ལ་བགོས་ནས་ཕྱིན་ན་མ་གཏོགས་མི་འགྲིག་པས་ཟླ་བ་ལགས་དང་
སངས་རྒྱས་ལགས་ནས་དགོན་པ་ཁག་གཅིག་དང༌། ང་དང་ཆོས་མཛད། ཁྱི་
སྐྱག་བཅས་ཕྱོགས་གཅིག་ཏུ་ཕྱིན་ན་དྲག་ཅེས་བཤད།
ཁོང་རྣམས་དེ་ལྟར་སྐད་ཆ་ཤོད་པའི་སྐབས་སུ་སྒོ་རྡུང་བའི་སྒྲ་ཞིག་ཐོས་
ནས་གཡང་འཛོམས་ལགས་ཀྱིས་སྒོ་ཕྱེ་བར་ཕྱིན། སྒོ་ཕྱེ་ནས་ལྟ་དུས་མི་ཞིག་
གིས་སྒོ་རའི་ནང་གི་བོང་བུ་དེ་ཚོའི་བདག་པོ་ཁྱེད་ཚོའི་ནང་ལ་ཡོད་དམ་ཞེས་
དྲིས། གཡང་འཛོམས་ལགས་ཀྱིས་ཡོད། བོང་བུའི་བདག་པོ་བཙལ་ནས་ག་རེ་
གསུང་དགོས་ཡོད་དམ་བྱས་པས་མི་དེས་ང་ལ་རྒྱལ་རྩེ་བར་ཇ་དོ་པོ་བཅུའི་
བདལ་གླ་ཞིག་གླ་དགོས་ཡོད་ཅེས་བཤད། གཡང་འཛོམས་ལགས་ནས་འོ་ན་
ཡར་ཕེབས་དང་བོང་བུའི་བདག་པོ་ནང་ལ་ཡོད་ཅེས་བཤད་ནས་མི་དེ་ནང་
དུ་ཁྲིད་ནས་སངས་རྒྱས་ལགས་དང་ངོ་སྤྲོད་བྱས། མི་དེས་ང་ལ་ཇ་དོ་པོ་བཅུ་
ཡོད་པས་རྒྱལ་རྩེ་བར་བདལ་གླ་བྱེད་དམ་བྱས་པས། སངས་རྒྱས་ལགས་ཀྱིས་
སྣ་དཀར་རྩེ་བར་བྱས་ན་འགྲིག་གམ་ཞེས་དྲིས་པས་ཇ་འཚོང་བ་དེས་སྣ་དཀར་
རྩེ་ནས་ཡང་བསྐྱར་བདལ་གླ་གཞན་ཞིག་འཚོལ་དགོས་བྱུང་ན་རྙོག་གྲ་ཚ་པོ་
རེད་ཅེས་བཤད། སངས་རྒྱས་ལགས་ཀྱིས་རྙོག་གྲ་གང་ཡང་མེད། སྣ་དཀར་
རྩེར་བདལ་ཁེ་བ་ºམང་པོ་ཡོད་ཅེས་བཤད། ཡང་མི་དེས་བདལ་ཁེ་བ་དེ་ཚོ་
དང་འབྲེལ་བ་བྱེད་པ་ལས་དྲེལ་དང་བོང་བུའི་བདག་པོར་ཐད་ཀར་འབྲེལ་
@ བདལ་ཁེ་བ་ཟེར་བ་ནི་རང་ལ་དབོར་འདྲེན་བྱེད་པའི་རྟ་དྲེལ་སོགས་མེད་ཀྱང༌། ཚོང་པའི་ས་ནས་
དབོར་འདྲེན་བྱ་རྒྱུའི་དོ་པོ་བདལ་གླ་བླངས་ནས་དོ་པོ་དེ་དག་རང་གིས་མི་གཞན་ལ་བདལ་གླར་བཏང་
སྟེ་བར་དུ་ཁེ་བཟང་ཟ་མཁན་ལ་ཟེར།
112.ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
བ་བྱས་པ་དགའ། ཁོ་ཚོར་བར་དུ་ཁེ་བཟང་ཞིག་སྤྲད་ནས་གང་ཡོང་། དེ་ལས་
ཁྱོད་ཀྱིས་རྒྱལ་རྩེ་བར་སྐྱོལ་དང་གླ་ཆ་གྱོང་མེད་པ་སྤྲད་ཆོག་ཅེས་བཤད། ཁོང་
གཉིས་ཕར་བཤད་ཚུར་བཤད་བྱས་ནས་བདལ་གླ་གོང་འགྲིག་མཐར་སངས་
རྒྱས་ལགས་ཀྱིས་ཇ་དེ་དག་རྒྱལ་རྩེ་བར་སྐྱེལ་རྒྱུར་ཐག་བཅད། ཁོང་ཚོ་ཉིན་
གཉིས་པར་ཁག་བགོས་ནས་སྔ་དྲོ་མཆོད་འབུལ་དུ་སོང་། ཕྱི་དྲོ་སངས་རྒྱས་
ལགས་དང་ཁྱི་སྐྱག་གཉིས་ཉོ་ཆ་རྒྱག་པར་ཕྱིན་ཏེ་སངས་རྒྱས་ལགས་ཀྱིས་
གསེར་གྱི་རྣ་ལོང་ཆུང་ཆུང་ཞིག་དང་སྐྱེས་པ་བཞི་ལ་འབུ་རས་སྟོད་ཐུང་རེ་
དང་། སྐྱིད་པ་ལགས་དང་བུ་མོ་ཆུང་སྐྱིད་ལ་གྲུ་ཙིའི་འོག་འཇུག་རེ་དང་པང་
གདན་རེ་ཉོས། བསྟན་པ་ནི་དགེ་རྒན་ལ་ཞལ་གྱེས་ཞུ་བར་སོང༌། དགེ་རྒན་གྱི་
སྐུ་མདུན་དུ་སླེབས་ནས་ཕྱག་འབུལ་ཞུས་ཏེ་སང་ཉིན་གྲོང་གསེབ་ཏུ་ཐོན་རྒྱུ་
ཡིན་པའི་སྐོར་ཞུས་པས་དགེ་རྒན་ནས་བསྟན་པ་ལ་སང་ཉིན་ཐོན་མཁན་ཡིན་
ན་དེ་རིང་འདིར་ལྷོད་ལྷོད་བྱས་ནས་སྡོད་ཅིག་གསུངས་པ་དང་། ཆོས་མཛད་
ཤེས་རབ་ལ་བག་ཚ་མར་ཁུ་ཞིམ་པོ་ཞིག་བཟོས་ཤིག་གསུངས། དེ་ནས་བསྟན་
པར་ད་ནི་ཁྱོད་རང་འཇིག་རྟེན་ཁྱིམ་པ་ཞིག་གི་ཐོག་ནས་མི་ཚེ་སྐྱེལ་དགོས་
པ་བྱུང་བ་རེད། རབ་བྱུང་ཡིན་ནའང་འདྲ། ཁྱིམ་པ་ཡིན་ནའང་འདྲ། སེམས་
བཟང་པོ་བྱེད་རྒྱུ་དེ་ལས་གལ་ཆེ་བ་མེད། དེ་ཡང་སེམས་ཅན་ཐམས་ཅད་རང་
གི་མར་མ་གྱུར་པ་མེད་པས་ཐམས་ཅད་ལ་བདེ་བར་འགོད་འདོད་ཀྱི་བྱམས་པ་
དང༌། སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་སྒོམ་ཅི་ཐུབ་བྱ་རྒྱུ་ནི་ཤིན་ཏུ་ནས་
གལ་ཆེ་བ་ཡིན་པས་སེམས་ལ་ཟུངས་ཤིག དུས་ཀུན་ཏུ་ཁོང་ཁྲོ་དང་ང་རྒྱལ་
113མཛའ་གཅུགས་ཀྱི་མི་ཚེ།
སྤོང་གང་ཐུབ་དང་། དགོན་པའི་ནང་དུ་སྡོད་སྐབས་སུ་དཔེ་ཆ་ཕྲན་བུ་བལྟས་
པ་རྣམས་ལ་རྒྱུན་དུ་མིག་ཤར་ཙམ་རྒྱག་གང་ཐུབ་ཀྱིས་དེ་ཚོ་མ་བརྗེད་པ་བྱེད་
དགོས་པ་མ་ཟད། དེ་དག་གི་དོན་ལག་ལེན་དུ་འགེལ་ཅི་ནུས་བྱེད་དགོས་པ་
ཡང་སེམས་ལ་ཞོག་ཅིག བདེ་སྡུག་གང་འདྲ་ཞིག་བྱུང་ཡང་ཆོག་ཤེས་གྱིས་ཤིག
སྔར་གྱི་བཀའ་གདམས་པའི་དགེ་བཤེས་ཚོས་གསུངས་པ་ལྟར་ནད་ཀྱིས་མནར་
བའི་ཚེ་རང་གིས་ཚེ་རབས་སྔོན་མ་ནས་བསགས་པའི་སྡིག་གྲིབ་དག་འགྲོ་བས་
དགའ་འོས་པ་ལས་སྐྱོ་མི་དགོས་པ་དང༌། བདེ་བའི་ཚེ་ནི་ཚོགས་གསོག་གྲིབ་
སྦྱོང་བྱེད་རྒྱུ་ཡོད་པ་དགའ་འོས་པ་སྨྲོས་ཅི་དགོས། འབྱོར་བའི་ཚེ་ནི་དཀོན་
མཆོག་ལ་ཆོས་པ་དང་ངན་སློང་ལ་སྦྱིན་པ་བྱེད་རྒྱུ་ཡོད་པས་དགའ་འོས་པ་
དང་། མེད་ན་མེད་དེ་མེད་པ་དགའ། གསོག་སྲུང་གི་སྡུག་བསྔལ་དེ་ལ་མེད་
ཅེས་གསུངས་པ་ལྟར་ཕོངས་པའི་ཚེ་ཡང་དགའ་བ་སྒོམ་པ་ལས་སྡུག་བསྔལ་
བྱེད་མི་དགོས་པར་བསྟན་པ་རྣམས་ཡིད་ལ་ཞོག་ཅིག དེ་དག་སེམས་ལ་
བཞག་ན་གང་གི་དུས་སུའང་མི་སྐྱིད་པ་མི་འོང༌། མདོར་ན་ལས་དགེ་བ་ཁོ་
ནར་འབུངས་ཐུབ་པ་གྱིས། དེ་ཡང་ལུང་དུ་བསྟན་པ་གང་ཞིག་རང་འབྲས་བདེ་
བ་སྐྱེས་བྱེད་ཀྱི་རྒྱུར་གྱུར་པའི་རིགས་སུ་གནས་པ་ནི་དགེ་བའི་མཚན་ཉིད་དུ་
བསྟན་པ་ལྟར་རང་དང་གཞན་ལ་བདེ་བ་སྐྱེས་བྱེད་ཀྱི་ལས་ཁོ་ནར་འབུངས་
ཤིག་ཅེས་སོགས་ཆོས་དང་འཇིག་རྟེན་གྱི་རིན་ཐང་བྲལ་བའི་བསླབ་བྱ་མང་པོ་
ཞིག་བསྩལ་བ་དང་། དགོང་དྲོ་བག་ཚ་མར་ཁུ་བཟས་རྗེས་བསྟན་པ་ཞལ་གྱེས་
ཞུ་བར་སྔོན་དུ་ཕྱོགས་པའི་ཚེ་དགེ་རྒན་གྱིས་བཞུགས་གདན་གྱི་འོག་ནས་བརྒྱ་
114ལེའུ་བཞི་པ། ལྷ་སར་རྩམ་ཚོང་དུ་ཕྱིན་པ།
ལོར་གཉིས་བཏོན་ཏེ་ལག་སྣེ་གྱིས་ཤིག་ཅེས་ཨུ་ཚུགས་ཀྱིས་བསྩལ། བསྟན་པས་
རིན་བྲལ་སྐུ་འཚོར་འཕྲོད་བཞེས་དང་། མྱུར་དུ་མཇལ་བའི་ཐུགས་སྨོན་སྐྱབས་
འཇུག་ཐུགས་རྗེ་ཆེ་བ་ཞེས་མིག་ཆུ་གཏོང་བཞིན་དུ་ཞུས་ནས་བྲལ་མི་ཕོད་པའི་
ངང་ནས་ཞལ་གྱེས་ཞུས་ཏེ་ནང་དུ་ལོག
དེའི་ཕྱི་ཉིན་ཁོང་ཚོ་ཐོན་ཁར་སྲུ་མོ་གཡང་འཛོམས་ལགས་ནས་ཁོང་
གསུམ་པོར་ལམ་དུ་ཟ་བྱེད་ཀྱི་བག་ལེབ་དང་བྱི་རིལ་སོགས་བསྡོགས། ཁྱི་སྐྱག་
གི་མ་ཚོར་བ་བྱས་ནས་བསྟན་པའི་ཨམ་ཕྲག་ཏུ་བརྒྱ་ལོར་གསུམ་བླུགས། སྒོ་
རའི་ཕྱི་བར་སྐྱེལ་མ་བྱས་ནས་མིག་ཆུ་གཏོང་བཞིན་སོ་སོར་གྱེས།
ཉིན་གསུམ་གྱི་རྗེས་སུ་སྣ་དཀར་རྩེར་འབྱོར། ཁོང་རྣམས་སྒོ་རའི་ནང་དུ་
འབྱོར་སྐབས་སྐྱིད་པ་ལགས་ནས་སྒོ་རའི་ནང་དུ་ཡོང་ནས་ཇ་ཆང་གི་བསུ་བ་
བྱེད་བཞིན་དུ་ཚང་མར་ཕྱག་ཕེབས་གནང་བྱུང༌། དཀའ་ལས་ཁག་སོང་ངམ་
ཞེས་འཚམས་འདྲི་བྱས། དེའི་དགོང་མོ་སྐྱིད་པ་ལགས་ནས་ལུག་ཤ་ལབ་སྒོར་
དང་རྒྱུ་མ་སོགས་ཀྱི་ཁ་ལག་རྒྱས་པོ་ཞིག་བཏང་ནས་ཁོ་རྣམས་ལྷ་སར་འཚོང་
ག་འདྲ་བྱུང་ལུགས་དང་མཆོད་མཇལ་ག་འདྲ་བྱུང་ལུགས་སོགས་ཞིབ་གླེང་
བྱེད་སྐབས་ཁྱི་སྐྱག་གིས་ལྷ་ས་ཟེར་བ་དེ་ཡག་རྒྱུ་གང་ཡང་མི་འདུག ང་ནི་ལྷ་
སར་ཞེན་པ་ལོག་སོང་ཞེས་བཤད། ། སྐྱིད་པ་ལགས་ནས་དེ་འདྲ་གང་བྱས་སོང་
ངམ་ཞེས་དྲིས། ཁྱི་སྐྱག་གིས་རྩམ་པ་དོ་པོ་ཁ་བསླུས་ཤོར་ཚུལ་དང༌། གཞང་
འཚོང་མས་ཁ་རྡུང་བཏང་ཚུལ།། ཟ་ཁང་ནང་དུ་སྤུན་མཆེད་རྫུན་མ་ཐུག་
ཚུལ། མཐེབ་དྲས་པས་དངུལ་ཁུག་བརྐུས་ཚུལ་བཅས་རེ་རེ་ནས་བཤད་པ
་པས་
115མཛའ་གཅུགས་ཀྱི་མི་ཚེ།
ཚང་མ་གད་མོ་ཤོར་དགོས་པ་ཞིག་བྱུང༌། དེའི་དགོང་མོ་ཁོང་རྣམས་རང་ཁྱིམ་
དུ་བསྡད། དེའི་ཕྱི་ཉིན་ཁྱི་སྐྱག་ནང་དུ་བཞག སངས་རྒྱས་ལགས་དང་བསྟན་
པ་རྒྱལ་རྩེ་བར་དོས་སྐྱེལ་དུ་ཕྱིན། རྒྱལ་རྩེར་འབྱོར་རྗེས་དོ་པོ་རྩིས་སྤྲད་ཅིང་
བདལ་གླ་བླངས་ནས་ཉིན་གཉིས་པར་རྒྱལ་རྩེ་ནས་ཐོན་ཏེ་སྣ་དཀར་རྩེར་ཕྱིར་
ལོག སྐབས་དེའི་འགྲུལ་བཞུད་ཀྱི་ནང་དུ་ལྷ་སར་རྩམ་གོང་ཆེ་བའི་སྐབས་
འཁེལ་བ་དང༌། གཟི་བྱུར་དང་གསེར་གྱི་རྣ་ལོང་རྙེད་པ། ལྷ་ས་ནས་རྒྱལ་རྩེ་
བར་གྱི་བདལ་གོང་ཡང་ཆེ་ཙམ་བྱུང་བ་བཅས་ལ་བརྟེན་ཤིང་བཟོ་བ་རྟ་མགྲིན་
གྱི་རྐུན་འཇལ་རྣམས་ཀྱང་དུས་ཐོག་ཏུ་འཇལ་ཐུབ་པ་མ་ཟད། ནང་དུ་མ་རྩ་
ཡང་མི་ཉུང་ཙམ་གསོག་ཐུབ་པ་བྱུང་ངོ་།། །།
116ལེའུ་ལྔ་པ། ལོ་གསར་གྱི་དགའ་སྟོན།
གནམ་ལོ་གསར་དུ་བཞད་ཚེ་སྐྱེ་བོ་ཀུན། །
ཇ་ཆང་འདོད་རྒུར་ལོངས་སུ་སྤྱོད་བྱེད་ཅིང་། །
གླུ་དང་གར་དང་ཕོ་རྩལ་སྣ་ཚོགས་ཀྱི། །
གཟིགས་མོ་མིག་ཡིད་རྣ་བའི་བཅུད་དུ་གྱུར། །
གནམ་ལོ་གསར་དུ་བཞད་པའི་འཛུམ་ཞལ་ངོམས་པའི་ཚེ་སྐྱེ་བོ་ཐམས་
ཅད་ལོ་གསར་གྱི་དགའ་སྟོན་ལ་རོལ་བ་ནི་འདི་ལྟར། ཐོ་རེངས་ཀྱི་སྐབས་སུ་ནི་
ཆུ་ལེན་གྱི་བུ་མོ་གཞོན་ནུ་མ་རྣམས་ཀྱིས་ཆུ་ཡིས་གང་བའི་ཆུ་བན་རྒྱབ་ཏུ་ཁུར་
ནས་གོམ་པའི་འདེགས་འཇོག་སྒྱུར་བའི་ཚེ་གོམ་པའི་རྡོག་སྒྲ་དང་ཆུ་བན་གྱི་
ཏོག་སྒྲ་གཉིས་མཉམ་དུ་སྡེབ་པའི་སྒྲ་ནི་རོལ་མོའི་འདེགས་འཇོག་གི་སྒྲ་དང་
མཚུངས་པར་ཡིད་དབང་རབ་ཏུ་འཕྲོག་པ་དང༌། ཞོགས་པའི་ཉི་མ་གཞོན་
ནུའི་འོད་ཟེར་གྲོང་གསེབ་ཀྱི་ཁ་ཁུ་སིམ་ཞིང་ཉམས་དགའ་བའི་རི་ཀླུང་ཀུན་
ཏུ་འཕྲོས་པའི་ཚེ་ཁྱིམ་ཚང་རེ་རེ་ནས་ཞོགས་ཇ་སྐོལ་བའི་དུ་བ་ནམ་མཁའ་
ལ་འཕྱུར་བ་ནི་གཡུ་འབྲུག་དུ་མ་དུས་གཅིག་ཏུ་ནམ་མཁའ་ལ་འཕུར་བ་དང་
གཉིས་སུ་མེད། ཞོགས་པའི་རླུང་བསིལ་གྱིས་བསྐྱོད་པའི་ཤམ་བུ་གསར་པ་དེ་
དག་ལྷབ་ལྷུབ་ཏུ་གཡོ་བ་ནི་གྲོང་པ་ཁྱིམ་མཚེས་ཀྱི་སྤུན་ཟླ་རྣམས་ལ་བསུ་བ་
117མཛའ་གཅུགས་ཀྱི་མི་ཚེ།
ཞུ་བ་དང་འདྲ།
སྐྱེ་བོ་ཐམས་ཅད་གོས་བཟང་པོས་བཀླུབས་ཤིང་གསེར་གཡུ་མུ་ཏིག་ལ་
སོགས་པ་སྣ་ཚོགས་པའི་རྒྱན་གྱིས་སྤུད་ནས་ཡིད་དགའི་འཛུམ་དང་བཅས་ཏེ་
བཀྲ་ཤིས་པའི་གྲོ་སོ་ཕྱེ་མར་དང༌། བདུད་རྩིའི་ཆང་ཕུད་འདེགས་རེས་བྱེད་པ་
སོགས་ལོ་གསར་དགྱེས་སྟོན་ལ་རོལ་བ་ནི་འདི་ལྟར་རོ། །
མཛེས་ལྡན་ཕོ་གཞོན་མོ་གཞོན་རྣམས། །
ད་དུང༌།
གནམ་ལོ་གསར་དུ་བཞད་པ་ཡི། །
དགའ་སྤྲོའི་འཛུམ་མདངས་ཕྱུང་བཞིན་དུ། །
ཤིས་བརྗོད་དབྱངས་སྙན་སྒྲོག་ལ་བྲེལ། །
གཡས་ནས་གྲོ་སོ་ཕྱེ་མར་བཏེགས། །
གཡོན་ནས་བདུད་རྩིའི་ཆང་ཕུད་བཏེགས། །
ཤིས་པ་བརྗོད་པའི་ཚིག་སྙན་པོ། །
རྣ་བ་མཛེས་པའི་རྒྱན་དུ་གྱུར། །
རྣམ་པར་བཀྲ་བའི་གོས་གསར་གྱིས་བཀླུབས་ཤིང༌། །
རྣམ་མང་རིན་ཆེན་རྒྱན་གྱིས་སྤུད་པ་རྣམས། །
རོ་བརྒྱའི་བཟའ་བཏུང་ལ་སྤྱོད་མཐོང་བ་ན། །
ལྷ་རྣམས་སྐྱེངས་ཏེ་ཆུ་འཛིན་ཕག་ཏུ་ཡིབ། །
ལང་ཚོའི་དཔལ་ལྡན་ཕོ་གཞོན་མོ་གཞོན་རྣམས། །
118ལེའུ་ལྔ་པ། ལོ་གསར་གྱི་དགའ་སྟོན།
སྙན་པའི་གླུ་དང་གར་ལ་རོལ་བ་ན། །
དྲི་ཟའི་གླུ་མཁན་གནས་འདིར་སླེབས་སམ་ཞེས། །
སྐྱེ་བོའི་ཚོགས་རྣམས་ཅ་ཅོ་ཅི་ཡང་སྒྲོག །
དེ་ལྟར་ལོ་གསར་གྱི་དགའ་སྟོན་ལ་རོལ་བའི་ཚེ་ཡང་སྟོབས་ཀྱིས་སྙེམས་
པའི་ཕོ་གཞོན་རྣམས་ནི་རྡོ་སྒོར་དང༌། གཉའ་རྩལ། སྦེ་ག་སོགས་འགྲན་པའི་
ཕྱིར་གཡུལ་ཁ་ཆེ་མོའི་ནང་དུ་འཛོམས། རྒན་སྐྲ་དཀར་དང༌། གཞོན་སོ་དཀར།
ཆུང་བྱིས་པ་གོམ་འགྲོས་འཕེར་ཙམ་ཡན་གྱི་ཕོ་མོ་ཀུན་ཕོ་རྩལ་ལ་ལྟ་བར་
འཛོམས། སྐབས་དེར་བསྟན་པ་ནི་ཐེར་མ་སྨྱུག་ལྗང་གི་ཕྱུ་པ་ཞིག་དང༌། འབུ་
རས་འོག་འཇུག་གཅིག རྒྱ་སེ་ཐེའུ་རྒྱ་སྨུག་གི་ཞྭ་མོ་གཅིག ཐེར་མ་རྒྱ་སྨུག་གི་
གོས་ཐུང་གཅིག ལྷམ་འཇུར་རྟ་ཡུ་རིང་ཨེན་སོན་བཅས་གྱོན་ཡོད་པས་དུས་
རྒྱུན་དང་མི་འདྲ་བའི་ལང་ཚོའི་གཟི་བྱིན་གྱི་དཔལ་མངོན་པར་འབར་ཞིང་
བརྗིད་ཆགས་ཤིང་ཉམས་དང་ལྡན་པའི་ངང་མི་ཚོགས་ཀྱི་དཀྱིལ་དུ་སླེབས།
དེར་འདུས་ཚང་མ་ཁོའི་ཕྱོགས་སུ་བལྟས་ནས་ཡུད་ཙམ་རིང་སྨྲ་བ་ཡང་མེད་
པར་ཁུ་སིམ་མེར་གནས། དེ་ནས་འགའ་ཞིག་གིས་ལྟོས་དང་དེ་འདྲའི་འདྲ་
ཆགས་པ་ལ་ཨང༌། ཕོ་བརྒྱ་སྙིང་རླུང་ལངས་པ་དང༌། མོ་བརྒྱ་སེམས་པ་ཤོར་
བ་ཟེར་ན་འདི་ལ་ཟེར་ཞེས་སོགས་གླེང་བར་བྱེད། བུ་མོ་གཞོན་ནུ་མ་དེ་ཚོ་ནི་
མ་གྲོས་བསམ་པ་གཅིག་མཐུན་ཏུ་ཕོ་གཞོན་འདི་ལྟ་བུ་ཞིག་ཚེ་གང་གི་གཏན་
གྲོགས་སུ་བྱུང་ན་ཅི་མ་རུང་སྙམ་པ་བྱུང་ཞིང་། བུ་མོ་མང་པོ་ཞིག་ནི་ཆོས་
མཛད་བསྟན་པ་གང་དུ་ཡོད་པའི་ཉེ་སར་བཅར་གང་ཐུབ་ཀྱིས་ཁོའི་དོ་སྣང་
119མཛའ་གཅུགས་ཀྱི་མི་ཚེ།
སྐྱེ་བའི་ཐབས་ལ་འབད་པར་བྱེད་དོ། །
རྩལ་འགྲན་གྱི་དང་པོ་རྡོ་སྒོར་རྩེད་པའི་འགོ་ཚུགས། དེ་ཡང་སྣ་དཀར་
རྩེ་པའི་རྡོ་སྒོར་གྱི་འབེན་འཇོག་ཚུལ་སོགས་ནི་བོད་ཀྱི་ས་ཕྱོགས་གཞན་དང་མི་
འདྲ་བ་ཞིག་ཡོད་པ་སྟེ་འབེན་ལ་གཡག་ར་མི་འཛུགས་པར་དཀྱིལ་དུ་སྙིང་རྡོ་
ཞེས་པའི་རྡོ་དཀར་པོ་སྒོ་ངའི་དབྱིབས་འདྲ་བ་ཞིག་བཙུགས་ཤིང་དེའི་མཐར་
འགྲན་ཡ་ཕྱོགས་སོ་སོའི་རྡོ་ལྔ་རེ་བཙུགས། འགྲན་ཞུགས་པས་སྙིང་རྡོའི་མཐའ་
རུ་ཡོད་པའི་འགྲན་ཡའི་རྡོ་ལ་བཞུས་ཏེ་ཁ་གཏད་ཀྱི་རྡོ་དེ་སྙིང་རྡོ་དེར་འབྱར་
བ་བྱེད་དགོས་པ་ཡིན། ཐོག་མར་ཁ་གཏད་ཕྱོགས་ཀྱི་མི་ལྔས་བརྒྱབས་ཤིང༌།
ཁོང་ཚོའི་མི་ལྔ་ཡིས་རྡོ་རེ་བཞུས་ཀྱང་གཞུ་ཐེངས་རེར་སྙིང་རྡོ་དང་ཉེ་རུ་ཕྱིན་
པ་ལས་རང་ཕྱོགས་ཀྱི་སྙིང་རྡོར་སྦྱར་མ་ཐུབ། དེ་ནས་བསྟན་པའི་ཕྱོགས་ཀྱི་
རྒྱག་རེས་ཀྱི་དང་པོ་བསྟན་པ་ཡིན་པས་ཁོས་ལག་ཏུ་གཞན་གྱི་རྒྱག་རྡོ་ལས་
ལྡབ་གཅིག་གིས་ཆེ་བའི་རྒྱག་རྡོ་ཞིག་ཁྱེར་ནས་འཕེན་སའི་ས་ཐིག་ནས་ཕྱིར་
འགྲོས་གོམ་པ་བཞི་ཙམ་བརྒྱབས་ནས་བསོ་བསོ་བསོ་ཞེས་པའི་ངར་སྐད་སྒྲོག་
བཞིན་དུ་འཕངས་པས་རྒྱག་ཐེངས་གཅིག་ལ་འགྲན་ཡའི་རྡོ་དེ་སྙིང་རྡོར་སྦྱར་
བ་ཞིག་གཞུ་ཐུབ་པ་བྱུང་སྟེ་དེར་འདུས་ཚང་མ་ཧ་ལས་པ་ཞིག་བཟོས།
ལོ་གསར་ཚར་མ་ཐག་སོ་ནམ་ཞིང་ལས་ཀྱི་དང་པོ་ནི་ཁྱིམ་ལུད་འདོན་
རྒྱུ་དེ་ཡིན་ཅིང༌། དེ་ཡང་ཁྱིམ་ཚང་གཅིག་གི་མཛོ་ར་དང་བ་ར་སོགས་ཀྱི་ལོ་
གཅིག་གི་ལུད་འདོན་པའི་ཚེ་གྲོང་པ་ཁྱིམ་མཚེས་དང༌། དགའ་ཉེ་བློ་དཀར་
གྱི་གཞོན་པ་གཞོན་མ་རྣམས་ལུད་འདོན་རོགས་སུ་ཡོང་ནས་ཉིན་གཅིག་ལ་
120ལེའུ་ལྔ་པ། ལོ་གསར་གྱི་དགའ་སྟོན།
ལུད་བཏོན་ཚར་བ་བྱེད་ཀྱི་ཡོད། ལུད་འདོན་སྐབས་ཀྱི་གཞས་ནི། དབྱར་ལུད་
སྔོན་མོ་ཐོན་སོང༌། །ར་བའི་གཏིང་ཚད་ལོན་སོང་། །དབྱར་ལུད་ར་བར་མ་
ཞོགས། །དངོས་རྡོག་ཕྱི་ལ་ཐོན་ཤོག །ཅེས་ཟེར་བ་ལྟར་ལོ་འཁོར་མོར་བསགས་
པའི་ལུད་ཧ་ཅང་མཐུག་པོ་ཡོད་ལ་ཕལ་ཆེར་གཟན་སྙིགས་དང་འདྲེས་ནས་
ཡོད་པས་སྦྱག་མ་སོགས་ཟུག་ཁག་པོ་ཡོད་པར་རྟེན་གཞོན་པ་གོ་ཐང་གིས་མ་
གཏོགས་འདོན་ཁག་པོ་ཡོད་པ་རེད། ལུད་འདོན་པ་ནི་དཔྱིད་ལས་ཀྱི་དང་
པོ་ཡིན་ལ་དཀའ་ལས་ཀྱང་ཆེན་པོ་ཡིན་པས་དེ་ཉིན་ལས་མི་ཚོར་ཇ་ཆང་
དང་ཁ་ལག་གང་རྒྱས་གཏོང་བ་དང་དགོང་དྲོ་ལུད་བཏོན་ཚར་བའི་རྗེས་སུ་
གཉའ་རྩལ་དང༌། སྦེར་ག་སོགས་ཤེད་ཤུགས་འགྲན་རེས་ཀྱང་བྱེད་སྲོལ་ཡོད་
པ་རེད། བསྟན་པ་ནི་ཐེམ་པ་གསུམ་གྱི་ལུད་འདོན་སར་ཕྱིན་ཡང་གཉའ་རྩལ་
དང་སྦེར་ག་འགྲན་རྩིས་ཙམ་ཡང་བྱེད་ཀྱིན་མེད། ཉིན་གསུམ་གྱི་རིང་སྦེར་ག་
དང་གཉའ་རྩལ་འགྲན་ཚད་ལ་ཁང་གསར་རྒྱག་ཆེན་ཟེར་བའི་མི་ཕོ་ལོ་སུམ་
ཅུར་སླེབས་པ་ཤ་རྒྱགས་ལ་གཟུགས་སྟོབས་ཆེ་བ་ཞིག་ཡོད་པ་དེ་ལ་འགྲན་ཐུབ་
མཁན་གཅིག་ཀྱང་མ་བྱུང་ཞིང་། ཉིན་བཞི་པའི་ཉིན་མོ་ནི་གཡུལ་ཁ་གོང་གི་
ལུད་འདོན་རེས་འཁེལ་བ་རེད། ལུད་ནི་ཁྱིམ་ནས་བཏོན་ཏེ་ཁྱིམ་གྱི་འགྲམ་དུ་
ཡོད་པའི་གཡུལ་ཁ་ཆེ་མོ་དེའི་ནང་དུ་སྤུངས་ཏེ་འཇོག་པ་དང༌། རྨོད་འདེབས་
རན་པའི་ཚེ་གཡུལ་ཁ་ནས་ཞིང་ཁར་འདྲེན་དགོས་ཀྱི་ཡོད། ཁྱིམ་ལུད་འདོན་
པའི་ཉིན་མོ་ཡང་ཉིན་དགུང་ཕྱི་ཡོལ་ཙམ་ལ་ལུད་བཏོན་ཚར་ནས་སྔར་བཞིན་
སྦེར་ག་འགྲན་ན་ཡང་རྒྱག་ཆེན་ལ་ནི་ཚད་ནུས་མཁན་གཅིག་ཀྱང་མེད་པ་རེད།
121མཛའ་གཅུགས་ཀྱི་མི་ཚེ།
སྐབས་དེར་རྒྱག་ཆེན་གྱིས་ད་རེས་ཀྱི་ལུད་འདོན་པའི་ཉིན་ཤས་རིང་ང་ཡིན་
ཟེར་མཁན་མང་པོ་དོན་བྱུང་ཡང་ང་ཡི་བྲང་འོག་ཏུ་མ་ནོན་པ་གཅིག་ཀྱང་
དོན་མ་སོང་། ད་ནི་ཡ་གིའི་ཁ་རོ་ལ་མན་ནས་མ་གིའི་གམ་པ་ལ་ཡན་ལ་ཕོ་
ང་ལ་འགྲན་ནུས་པ་ཞིག་ཡོད་དམ་ཞེས་ཁ་ཕོ་མང་པོ་ཤོད་པའི་སྐབས་སུ་མི་
ཞིག་གིས་ཆོས་མཛད་བསྟན་པ་ཞེས་བརྗོད་པས་མི་གཞན་ཚོས་ཀྱང་། དེ་རང་
རེད་ཆོས་མཛད་ཁ་སང་ཁ་ཉིན་རྩ་བ་ནས་འཛིང་མ་སོང་དེ་རིང་ངེས་པར་དུ་
ཚད་ཙམ་གྱིས་དང་ཞེས་བཤད།
རྒྱག་ཆེན་གྱིས་ཡཱ། ཆོས་མཛད་ཤོག་དང་ཞེས་བརྗོད་པས་མི་གཞན་དག་
ཚོས་ཀྱང་ཆོས་མཛད་ཚད་ཙམ་གཅིག་གྱིས་དང༌། རྒྱག་ཆེན་གྱིས་དབྲིལ་བ་ཡིན་
ན་ཡང་དཔའ་ཤོར་རྒྱུ་གང་ཡོད་ཅེས་བཤད། བསྟན་པས་མིན་མིན་ངས་ཁོང་
ལ་ཚད་ག་ལ་ཕོད་ཅེས་བཤད་པས། ཡང་རྒྱག་ཆེན་གྱིས་ཤོག་དང༌། ངས་ཤུགས་
མ་བརྒྱབས་པར་ག་ལེར་ལུད་ཕུང་གི་སྟེང་དུ་བསྙལ་ཆོག་ཅེས་བཤད། བསྟན་
པས་མིན་མིན་ང་ཁྱེད་ལ་ཚད་ནུས་པ་མི་འདུག་ཅེས་བཤད་ཀྱང་རྒྱག་ཆེན་གྱིས་
བསྟན་པའི་ལག་པ་ནས་བཟུང་སྟེ་དོ་རའི་དཀྱིལ་དུ་དྲུད་ནས་བསྟན་པའི་སྐེད་
པ་ནས་བཟུང་། བསྟན་པ་ཡང་བྱ་ཐབས་གཞན་མེད་པར་ལག་གཡས་པས་
རྒྱག་ཆེན་གྱི་མདུན་གྱི་སྐེད་པའི་སྐ་རགས་ནས་བཟུང་ཞིང་ལག་གཡོན་མས་
རྒྱབ་ཀྱི་སྐེད་པའི་ཐད་ཀྱི་སྐ་རགས་ནས་བཟུང་། སྐབས་དེར་རྒྱག་ཆེན་གྱིས་ད་
ངས་ཁྱོད་རང་ཁ་ཤར་ལ་གཏད་ནས་སྙོལ་དགོས་རེད་དམ་ཁ་ནུབ་ལ་གཏད་
ནས་སྙོལ་དགོས་རེད་ཅེས་བཤད། བསྟན་པས་ཁ་ཕྱོགས་གང་དུ་གཏད་ཀྱང་
122ལེའུ་ལྔ་པ། ལོ་གསར་གྱི་དགའ་སྟོན།
ཁྱད་པར་མེད། ལུད་ཀྱི་སྟེང་དུ་ས་བདེ་ས་དང་འབོལ་ས་ཞིག་ཏུ་སྙོལ་རོགས་
གནང་ཞེས་བཤད། རྒྱག་ཆེན་གྱིས་ཡ་ཡ་ངས་ས་འབོལ་ས་ཞིག་ཏུ་ག་ལེར་
བསྙལ་ཆོག ཅེས་བཤད་ནས་བསྟན་པ་ཡར་བཀྱགས་ཏེ་གཡས་སྤྲུགས་གཡོན་
སྤྲུགས་ཀྱིས་ས་ལ་བརྡབ་རྩིས་ཇི་ལྟར་བྱས་ཀྱང་བསྟན་པས་རྐང་པ་ས་ལ་བརྟན་
པོར་བཙུགས་པས་དབྲིལ་ཐུབ་ཀྱི་མེད་པ་རེད། ཡང་རྒྱག་ཆེན་གྱི་སེམས་སུ་ཁོ་
3
ར་བཀྱག་སྟེ་སྐོར་བ་འགའ་ཞིག་བརྒྱབས་ནས་གཡུགས་ན་མགོ་ཡུར་འཁོར་
ཏེ་འགྱེལ་ངེས་ཡིན་བསམས་ཏེ་ཡར་བཀྱགས་ནས་སྐོར་བ་ལྔ་བརྒྱབ་ནས་ཤུགས་
ཡོད་ཚད་ཀྱིས་གཡུགས་ཀྱང་བསྟན་པས་རྐང་པ་བརྟན་པོར་བཙུགས། དེ་ལྟར་
ཕར་གཡུགས་ཚུར་གཡུགས་གང་ཙམ་བྱས་རྗེས་རྒྱག་ཆེན་གྱིས་བསྟན་པ་ཡར་
བཀྱགས་ནས་གཡས་སུ་རྡེབ་རྩིས་བྱེད་ཁུལ་བྱས་ནས་གཡོན་དུ་ཤུགས་ཀྱིས་
གཡུགས་པས་བསྟན་པས་ཀྱང་རྐང་པ་ས་ལ་འཛུགས་པ་དང་ཆབས་ཅིག་རྒྱག་
ཆེན་གྱིས་ཤུགས་རྒྱག་སའི་ཕྱོགས་དེ་རང་དུ་ཤུགས་ཀྱིས་བསྐོར་བས་རྒྱག་ཆེན་
ས་ལ་འགྱེལ། དེ་ནི་རང་ཤུགས་རང་ལ་འཁོར་དུ་བཅུག་པ་ཞིག་རེད། རྒྱག་ཆེན་
ནི་རང་ཉིད་ས་ལ་འགྱེལ་བ་དེར་ཡིད་མ་ཆེས་པར་རང་གིས་རང་ལ་ང་གང་
བྱས་སོང་ངམ། ང་ཡིད་ཆེས་མ་སོང་། ཡང་བསྐྱར་གཅིག་ཚད་དགོས་ཡོད་ཅེས་
བཤད། བསྟན་པས་མ་རེད་ངས་ཁྱེད་འགྱེལ་བ་མ་རེད། ཁྱེད་རང་གི་ཤུགས་
ཀྱིས་ཁྱེད་རང་འགྱེལ་བ་རེད། ང་ཤོར་སོང་། ད་ཚད་ཀྱི་མིན་ཞེས་བཤད་ཀྱང་
རྒྱག་ཆེན་གྱིས་ད་དུང་གཅིག་མ་ཚད་པར་ང་ཡིད་ཆེས་མ་སོང་ཞེས་བཤད་ནས་
བསྟན་པའི་སྐེད་པ་ནས་བཟུང་། བསྟན་པས་ཀྱང་ཁོའི་སྐེད་པ་ནས་བཟུང༌།
123མཛའ་གཅུགས་ཀྱི་མི་ཚེ།
སྐབས་དེར་ཡར་འགྲོ་མར་འགྲོའི་འགྲུལ་པ་རྣམས་ཀྱང་དེར་ལྟ་བར་འདུས་ཏེ་
མི་ཚོགས་ཆེན་པོ་འཛོམས། རྒྱག་ཆེན་གྱིས་ཤུགས་ཡོད་ཚད་ཀྱིས་བསྟན་པ་
གཡས་གཡུགས་གཡོན་གཡུགས་ཇི་ཙམ་བྱས་ཀྱང་བསྟན་པ་འགྱེལ་མ་ཐུབ་པར་
ཡུན་རིང་ཙམ་སོང་བའི་ཚེ་རྒྱག་ཆེན་གྱི་སེམས་སུ་ད་ནི་མི་འདི་འགྱེལ་ཐུབ་
པའི་རེ་བ་ནི་མི་འདུག དཔའ་གཏམ་ནི་བཤད་ཚར་སོང༌། འདི་མུར་འཛིང་ན་
སྔོ་ལོ་འཕྱར་བ་འདུག་སྙམ་སྟེ་བསྟན་པར་ཆོས་མཛད། ད་ང་ཤུགས་ཡོངས་སུ་
རྫོགས་སོང་། དཔའ་གཏམ་སྔོན་ལ་བཤད། སྔོ་ལོ་རྗེས་སུ་འཕྱར་བ་འདུག ངའི་
གདོང་པ་ཆུ་ལ་སྐྱུར་མ་དགོས་ཙམ་ཡོང་ཆེད་ཁྱེད་ཐེངས་གཅིག་རང་འགྱེལ་
ན་ཡོང་བ་འདུག་གམ་ཞེས་བཤད་པས་བསྟན་པས་དེ་རང་ཞུས་ཆོག་ཁྱེད་ཀྱིས་
ཤུགས་ཆུང་ཙམ་བྱས་ཏེ་གཡུགས་རོགས་ཞེས་བཤད། རྒྱག་ཆེན་གྱིས་བསྟན་པ་
ཡར་བཀྱག་ཙམ་བྱས་ཏེ་གཡས་ངོས་སུ་གཡུགས་ཁུལ་བྱས་པས་བསྟན་པ་ས་
ལ་འགྱེལ། སྐབས་དེར་མི་ཚོགས་ཀྱི་དཀྱིལ་ནས་གཟུགས་རིང་ཞིང་ལྕང་ལོ་མགོ་
ལ་དཀྲིས་པའི་ཐོག་བ་སོའི་ཤ་ཀྲད་ཀྱིས་བརྒྱན་པ། ལག་ཏུ་བ་སོའི་ལག་གདུབ་
གྱོན་པ། ཚ་རུའི་སྟོད་གོས་ལྷེབ་གོན་བརྒྱབས་པ་ཞིག་དོན་ནས། ཡ། ད་ང་ཡང་
ཕོ་རྩལ་ཞིག་འགྲན་པར་འདོད་པས་ཁྱོད་གཉིས་སུ་ཞིག་ངའི་ཁ་གཏད་དུ་དོན་
རྒྱུ་ཡིན། ཤོག་དང་ཞེས་བཤད་ནས་ཚ་རུའི་སྟོད་གོས་དེ་ཕུད་ནས་ཟུར་ཞིག་ཏུ་
བཞག མི་དེ་ནི་ཉིན་དེའི་ཉིན་དགུང་ཡོལ་ཙམ་ལ་གཡུལ་ཁའི་ནང་དུ་ཚུགས་
བབས་པའི་རྒྱ་གར་དང་བོད་ཀྱི་བར་ཚོང་ཟོག་དབོར་འདྲེན་བྱེད་མཁན་གྱི་
དྲེལ་པ་ཞིག་ཡིན་པ་རེད། ཁོ་ནི་རྒྱག་ཆེན་ལས་ཀྱང་གཟུགས་སྟོབས་ཆེ་བ་ཞིག་
124ལེའུ་ལྔ་པ། ལོ་གསར་གྱི་དགའ་སྟོན།
ཡོད་པས་དེར་ཡོད་མི་རྣམས་ནི་མི་དེའི་གཟུགས་སྟོབས་ལ་ཧ་ལས་ནས་ཡུད་
ཙམ་རིང་ཚང་མས་དེའི་ཕྱོགས་སུ་གཏད་ནས་སྨྲ་བ་མེད་པར་འཇམ་ཐིང་ངེར་
གནས། དྲེལ་པ་དེས་ཡང་བསྐྱར་རྒྱག་ཆེན་གྱི་ཕྱོགས་སུ་གཏད་ནས། ཅོག ཚད་
ཙམ་བྱེད་ཕོད་པ་མི་འདུག་གམ་ཞེས་བཤད། སྐབས་དེར་མི་ཞིག་གིས་ཨ་ཅོ་
རྒྱག་ཆེན། ཚད་ཙམ་གྱིས་དང༌། ཚད་ཙམ་བྱེད་མཁན་ཡང་མ་བྱུང་ན་ལུང་
པའི་ནང་ལ་མི་མི་འདུག་ཟེར་ཡོང་ཞེས་བཤད། དེར་འདུས་མི་གཞན་ཞིག་གིས་
ཀྱང་དེ་རང་རེད། ཚད་ཙམ་མ་བྱས་ན་ལུང་པར་མི་མི་འདུག་ཟེར་རྒྱུ་རང་རེད།
ཚད་ཙམ་བྱས་པ་ལ་སྐྱོན་མེད། ཧ་ལས་ན་སྒལ་པ་ས་ལ་རེག་ཡོང༌། དེ་ལ་ངོ་
ཚ་རྒྱུ་ཡང་གང་ཡོད། ཚད་ཙམ་ཡང་བྱེད་མ་ནུས་ན་ངོ་ཡང་ཚ་ཞེས་བཤད་
པས་དེར་འདུས་མི་རྣམས་ནས་ཀྱང་ལྕགས་ཡིན་ན་ངར། ཟངས་ཡིན་ན་བཞུར་、
ཞེས་སྐད་བརྒྱབས་པས། རྒྱག་ཆེན་གྱིས་ཡྰ་་་་ད་འོ་ན་ངས་སྔོ་ལོ་ཞིག་བཤམས་
ཆོག་ཅེས་བརྗོད་ནས་དྲེལ་པ་དེའི་མདུན་དུ་ཕྱིན་ཏེ་ཕན་ཚུན་སྐེད་པ་ནས་
བཟུང་སྟེ་གཡུགས་རེས་བྱས། ཕན་ཚུན་གཡུགས་རེས་ཐེངས་བཞི་ཙམ་བྱས་
རྗེས་མི་དེས་རྒྱག་ཆེན་ཡར་བཀྱགས་ནས་གཡས་སྤྲུགས་གཡོན་སྤྲུགས་ཤིག་བྱས་
རྗེས་གཡོན་ངོས་སུ་ཤུགས་རྒྱག་ཁུལ་བྱས་རྗེས་ཧོབ་སྟེ་གཡས་སུ་གཡུགས་པས་
རྒྱག་ཆེན་རང་གི་ཤུགས་ཀྱང་ཁོའི་ཤུགས་ཀྱི་གྲོགས་སུ་གྱུར་ནས་ས་ལ་འགྱེལ།
དྲེལ་པ་དེས་རྒྱག་ཆེན་གྱི་ལག་པ་ནས་འཐེན་པ་དང་སྦྲགས་སྐྱོན་བྱས་མ་སོང་
ངམ། ཞེས་དཔའ་ངོམས་བྱས། རྒྱག་ཆེན་གྱིས་མགོ་བོ་གཡུག་གཡུག་བྱས་ནས་
གང་ཡང་མ་བཤད་པར་བསྟན་པའི་འགྲམ་དུ་ཕྱིན་ནས། ཁོ་དེ་ཙམ་གྱི་ཤུགས་
125མཛའ་གཅུགས་ཀྱི་མི་ཚེ།
ཧ་ལས་པ་མི་འདུག ། ཆོས་མཛད་རང་ཁོས་དབྲིལ་ཐུབ་པ་མི་འདུག
གཏན་གཏན་གླགས་འཁེལ་བ་འདུག ཚད་ཙམ་གྱིས་དང་ཟེར། མི་དེས་ཀྱང་
གོམ་པ་གཡས་སྤོ་གཡོན་སྤོ་དང་མིག་གཡས་ལྟ་གཡོན་ལྟ་བྱེད་བཞིན་དུ། ཝ་
ཡེ། ད་དོན་ནུས་མཁན་ཡོད་དམ། ཡོད་ན་ཤོག་དང་ཞེས་བཤད་པས་དེར་ཡོད་
མི་ཞིག་གིས་འདིར་འདུག་ཅེས་ཆོས་མཛད་བསྟན་པར་མཛུབ་མོ་བཙུགས།
བསྟན་པའི་འགྲམ་དུ་ཡོད་པའི་མི་དེ་ཚོས་ཀྱང་བསྟན་པར་འབུད་རྒྱག་རྒྱག་
བཞིན་དུ་ཚད་ཙམ་གྱིས་དང་ཞེས་བཤད། དེ་མཐོང་ནས་དྲེལ་པ་དེས་ཆོས་
མཛད་ལ་གཏད་དེ་ཝ་ཡེ། ཕོ་གསར་ཤོག་དང་། ཁྱོད་ཀྱིས་ཁོ་ཡང་འགྱེལ་ཐུབ་
སོང་བས་ལས་སླ་པོ་ཞིག་ཡོད་བཟོ་མ་རེད། ང་དང་འཐབ་པ་ཙམ་གྱིས་ལས་
སླ་པོ་མིན། ཤོག་དང་། ཤོག་དང་ཞེས་བསྟུད་མར་བཤད། མི་ཚོགས་དཀྱིལ་ནས་
ཀྱང་མི་མང་པོས་ཆོས་མཛད། འཐབ་ཙམ་གྱིས་དང་ཞེས་སྐད་བརྒྱབས། རྒྱག་
ཆེན་གྱིས་ཀྱང་ཆོས་མཛད་བསྟན་པར་རྒྱུགས་དང་ཁོ་དེ་ཙམ་གྱི་ཧ་ལས་རྒྱུ་མི་
འདུག ཅེས་བཤད་པས་བསྟན་པས་ལག་གཉིས་གཡུགས་གཡུགས་བྱེད་བཞིན་
དུ། ལགས་སོ། ད་ངས་གཡུགས་སྟངས་མ་ཤེས་ཀྱང་འགྱེལ་སྟངས་ཤེས་པ་བྱས་
ཆོག་ཅེས་བཤད་ནས་དོ་རའི་དཀྱིལ་དུ་ཕྱིན་ཏེ་མི་དེའི་སྐེད་པར་འཐམས། མི་
དེས་ཀྱང་བསྟན་པའི་སྐེད་པ་ནས་བཟུང་སྟེ་འཐབ་འགོ་ཚུགས། མི་དེས་ཧ་ཅང་
ཡང་ཤ་དོད་པོའི་ངང་ནས་བསྟན་པ་ཡར་བཀྱགས་ནས་ད་ཁ་ཕྱོགས་གང་དུ་
གཏད་ནས་སྙོལ་དགོས་རེད་དམ་ཞེས་བཤད་པས་མི་ཚོགས་དཀྱིལ་ནས་འགའ་
ཞིག་གིས་ཁ་ཤར་ལ་གཏད་ནས་སྙོལ་ཟེར་བ་དང་འགའ་ཞིག་གིས་ཁ་ནུབ་ཏུ་
126ལེའུ་ལྔ་པ། ལོ་གསར་གྱི་དགའ་སྟོན།
གཏད་ནས་སྙོལ་ཟེར་བ་སོགས་སྣ་ཚོགས་བཤད། ཡང་མི་དེས་ཁ་ཤར་ལ་
བལྟས་ནས་མ་ཎི་དྲོངས། མ་ཎི་ཆོས་ཀྱི་སྙིང་པོ་ཡིན་ཟེར་སྲོལ་ཡོད་པས་ཁ་ཤར་
ལ་གཏད་ནས་སྙོལ་གྱི་ཡིན་ནོ་ཞེས་བཤད་ནས་མར་གཡུགས་ཀྱང་བསྟན་
ནི་རྐང་པ་ས་ལ་ཕུར་པ་བཏབ་པ་བཞིན་བཙུགས། ཡང་མི་དེས་བསྟན་པ་ཡར་
བཀྱགས་ཏེ་བསྐོར་བ་ཞིག་བརྒྱབས་ནས་ས་ལ་རྡེབ་རྩིས་བྱས་ཀྱང་བསྟན་པས་
སྔར་བཞིན་རྐང་པ་བཙུགས། དེ་ལྟར་ལན་མང་པོ་བྱས་ཀྱང་བསྟན་པ་འགྱེལ་
མ་ཐུབ་པས་མི་དེ་ཐང་ཆད་ནས་དབུགས་ཧལ། དེ་ནས་མི་དེས་ལག་གཉིས་
ཀྱིས་བསྟན་པའི་སྐེད་པ་ནས་ཤུགས་ཡོད་ཚད་ཀྱིས་བཙིར་ནས་མར་རྡེབ་
དགོས་བསམ་ཀྱང་བསྟན་པ་འགྱེལ་མ་ཐུབ། ཡང་མི་དེས་བསྟན་པ་ཡར་
བཀྱགས་ནས་སྐོར་བ་ལྔ་བརྒྱབས་ནས་གཡས་སུ་ཤུགས་ཡོད་ཚད་ཀྱིས་གཡུགས་
པས་བསྟན་པ་ནི་སྔར་བཞིན་རྐང་པ་བརྟན་པོར་བཙུགས། སྐབས་དེ་ཙམ་ན་
དྲེལ་པ་ཁོ་ཐང་ཆད་ནས་དབུགས་ཆེན་པོ་ཧལ། བསྟན་པ་ནི་ཁོས་གཡུགས་
པའི་ཚེ་རྐང་པ་བརྟན་པོ་འཛུགས་རྒྱུ་ལས་ཤུགས་འདོན་དགོས་པ་མ་བྱུང་བས་
ད་ནི་ཁོ་འགྱེལ་བའི་དུས་ལ་བབས་སོང་སྙམ་པའི་སྐབས་དེར་མི་དེས་བསྟན་
པ་ཡར་བཀྱགས་ནས་གཡས་སུ་སྐོར་ནས་ཤུགས་ཡོད་ཚད་ཀྱིས་གཡུགས་པས་
བསྟན་པས་ཀྱང་རྐང་པ་ས་ལ་རེག་མ་ཐག་ཁོའི་ཤུགས་རྒྱག་སའི་ཕྱོགས་སུ་
ཤུགས་ཡོད་ཚད་ཀྱིས་གཡུགས་པས་ཁོ་འཇག་སྒྲ་དང་བཅས་ཏེ་ས་ལ་འགྱེལ།
བསྟན་པས་ཁོའི་ལག་ནས་བཟུང་སྟེ་ཡར་བསླངས། མི་དེས་ང་འགྱེལ་བ་ལ་ང་
རང་ཡང་ཡིད་ཆེས་མ་སོང༌། ཡང་བསྐྱར་གཅིག་ཚད་དགོས་ཞེས་བཤད། ཁོང་
127མཛའ་གཅུགས་ཀྱི་མི་ཚེ།
གཉིས་ཐེངས་གཉིས་པ་འཐབ་འགོ་འཚུགས། གཅིག་གིས་གཅིག་གི་སྐེད་པར་
འཐམ། སྐབས་དེར་བསྟན་པའི་སེམས་སུ་ཁོ་ཕར་འགྱེལ་ཐུབ་པའི་རེ་བ་མི་བྱེད་
པར་རང་ཉིད་མ་འགྱེལ་བ་ཞིག་བྱེད་ཐུབ་ན་དེ་གས་ཆོག་སྙམ་སྟེ་ཁོ་ལ་དམ་
པོར་འཁྱུད་ནས་བསྡད། མི་དེས་བསྟན་པ་གཡས་གཡུགས་གཡོན་གཡུགས་ཇི་
ལྟར་བྱས་རུང་བསྟན་པ་རྩ་བ་ནས་འགྱེལ་མ་ཐུབ་པའི་མུར་ཁོ་ཐང་ཆད་ནས།
ཁོ་རེ་ཕོ་གསར། ད་ངས་ཁྱོད་གླགས་འཁེལ་ས་མ་རེད། ང་གཉིས་འཐབ་
མཚམས་ཨེ་འཇོག་ཅེས་བརྗོད་པས་བསྟན་པ་ནི་ད་འགྲིགས་སོང་སྙམ་སྟེ། ཁྱེད་
ཀྱིས་འཇོག་གསུངས་ན་བཞག་ཆོག་ཅེས་བཤད་ནས་ཁོ་གཉིས་འཐབ་མཚམས་
བཞག དེ་མ་ཐག་དེར་འདུས་མི་འགའ་ཞིག་ཚུར་རུབ་སྟེ་བསྟན་པ་གནམ་ལ
བཏེགས་པ་དང་འགའ་ཞིག་གིས་མཐེ་བོང་ཀེར་ནས་བསྔགས་བརྗོད་བྱས། དྲེལ་
པ་དེས་ནི་དབུགས་ཧལ་ཞིང་མགོ་བོ་གཡུགས་གཡུགས་བྱེད་བཞིན་དུ་ལག་གི་
མཐེ་བོང་ཀེར་ནས་ཕོ་གསར་དེ་སྐེད་པ་མཉེན་པོ་དེ་འདྲ་གང་ཡིན་ནམ། ང་
ནི་བློ་བདེ་པོ་ཞིག་རྩ་བ་ནས་མ་བྱུང་། ད་ཕམ་ནི་ཕམ་ཚར་སོང་། ཕོ་ལོ་སུམ་
ཅུར་མ་སླེབས་བར། ཕོ་རྒོད་མང་པོ་ཐུག་མྱོང་ཡང་། སྒལ་པ་ས་ལ་རེག་མ་མྱོང༌།
དེ་རིང་སྒལ་པའི་པར་རྗེས་དེ། གཡུལ་ཁ་འདི་ཡི་ནང་དུ་བཞག ཅེས་བཤད་
པས་བསྟན་པས། དྲེལ་དཔོན་ལགས་དེ་འདྲ་མ་གསུང༌། དེ་རིང་ཁྱེད་ང་ཡི་འོག་
ཏུ་ཕམ་པ་མིན། གནའ་མིའི་བོད་ཀྱི་གཏམ་དཔེར། ར་སྤུའི་འུར་རྡོ་ར་ལ་འཁོར་
ཟེར་བ་བཞིན་ཁྱེད་ཀྱི་ཤུགས་ཁྱེད་ལ་འཁོར་ནས་འགྱེལ་བ་རེད། ངས་ཁྱེད་
འགྱེལ་ག་ལ་ཐུབ། ཅེས་ང་རྒྱལ་གྱི་རྣམ་འགྱུར་ཅུང་ཟད་ཙམ་མེད་པར་གུས་
128ལེའུ་ལྔ་པ། ལོ་གསར་གྱི་དགའ་སྟོན།
ཞབས་དང་བཅས་བཤད་པས་དྲེལ་པ་དེས། ད་བརྒྱ་བཤད་སྟོང་བཤད་ཅི་བྱས་
རུང་འགྱེལ་མཁན་དེ་ང་རེད། གང་ལྟར་ཁྱོད་རྒྱལ་སོང་། ཁྱོད་ཁེངས་སྐྱུང་དེ་
འདྲ་བྱེད་མི་དགོས། བོད་ཀྱི་གཏམ་དཔེར་མཛོ་དེ་ལས་ལྷག་པ་ར་བའི་སྦུག་ན་
ཡོད་ཟེར་བ་བདེན་པ་རེད་ཅེས་ཤོད་བཞིན་དུ་མགོ་བོ་གཡུགས་གཡུགས་བྱེད་
བཞིན་དུ་རང་གནས་སུ་སོང༌། དེ་ནས་བཟུང་བསྟན་པ་ནི་ཡུལ་དེའི་ནང་གི་
ཤེད་ཤུགས་དང་སྤྱོད་ལམ་སོགས་གང་ས་ཅི་ཐད་ནས་ཁྱད་དུ་འཕགས་པ་ཞིག་
ཡིན་པའི་གྲགས་པ་སྔར་ལས་ཆེ་བར་གྱུར་པ་མ་ཟད། མི་རྣམས་ཀྱི་བརྩི་འཇོག་
ཀྱང་ཆེན་པོ་བྱེད་ཡུལ་ཞིག་ཏུ་གྱུར་ཏོ།། །།
འདིར་སྨྲས་པ།
སྟོབས་ཀྱིས་སྙེམས་པའི་སྐྱེ་བོ་དུ་མའི་ཁྲོད། །
ཕོ་རྩལ་ཀུན་ལ་བྱང་བའི་ཁྲོམ་དོག་བཅད། །
སྟོབས་རྩལ་ལྡན་ཀྱང་སྟོབས་ཀྱི་སྙེམ་པ་མེད། །
བསྔགས་བརྗོད་མེ་ཏོག་རང་གི་རྒྱན་དུ་བླངས། །
129ལེའུ་དྲུག་པ། བསམ་སྡིངས་སྒྲུབ་མཆོད།
སྒྲུབ་མཆོད་འཆམ་གྱི་གཟིགས་མོར་མཛེས་མ་འཕྲད། །
མིག་གི་ཟུར་མདའ་སྙིང་གི་དཀྱིལ་དུ་ཟུག །
འགྲོགས་པའི་གོ་སྐབས་དམན་པའི་མཛའ་གཅུགས་ཟུང༌། །
བརྩེ་བའི་རི་མོ་སྙིང་གི་རྡོ་ལ་བརྐོས། །
དེ་ནས་མི་རིང་བར་ཡར་འབྲོག་བསམ་སྡིངས་དགོན་གྱི་སྒྲུབ་མཆོད་
ཚུགས། བསམ་སྡིངས་སྒྲུབ་མཆོད་ཅེས་པ་དེ་ནི་ལོ་གཅིག་དུས་གཅིག་གི་ཤིན་
ཏུ་ཟབ་ཅིང་རྒྱས་པའི་ཆོས་ཀྱི་མཛད་སྒོ་ཆེན་པོ་ཞིག་ཡིན་ལ་བྱིན་རླབས་ཆེ་
ཞིང་ལྟད་མོ་ཆེ་བས་འཆམ་སོགས་མཇལ་བའི་ཆེད་དུ་ཉེ་འདབས་ཀྱི་ཡུལ་ཚོ་
ཁག་སྨྲོས་ཅི་དགོས། རྟ་ཕོའི་ཉིན་ལམ་གཉིས་གསུམ་གྱི་ས་ནས་ཀྱང་མཇལ་བར་
ཡོང་མཁན་མང་པོ་ཡོད་པས་འདུ་འཛོམས་ཧ་ཅང་ཆེ་བའི་དུས་ཆེན་ཞིག་ཡིན།
དུས་ཆེན་དེ་ཚུགས་ལ་ཉེ་བའི་ཉིན་ཞིག་གཡུལ་ཁ་གོང་གི་ནང་མི་
རྣམས་འཛོམས་ནས་ཁ་ལག་ཟ་བཞིན་པའི་སྐབས་སུ་སངས་རྒྱས་ལགས་ཀྱིས་
ད་ཕན་ལོ་ཤས་རིང་གནས་ཚུལ་སྣ་ཚོགས་ཀྱི་དབང་གིས་བསམ་སྡིངས་སྒྲུབ་
མཆོད་མཇལ་བར་འགྲོ་རྒྱུ་མ་བྱུང་བ་རེད། ཆོས་མཛད་ནི་མཇལ་མྱོང་ཡང་
མེད་པས་ད་རེས་ང་ཚོ་བསམ་སྡིངས་སྒྲུབ་མཆོད་མཇལ་བར་ཕྱིན་ན་ག་འདྲ་
130ལེའུ་དྲུག་པ། བསམ་སྡིངས་སྒྲུབ་མཆོད།
འདུག་གམ་ཞེས་བཤད་པས་སྐྱིད་པ་ལགས་ཀྱིས་ཏག་ཏག་རེད། ང་ཡང་དེ་འདྲ་
རང་བསམས་ནས་བསྡད་ཡོད་ཅེས་བཤད། ཆུང་སྐྱིད་དང་བཀྲ་རྡོར་གཉིས་ནི་
དགའ་ཐག་ཆོད་ནས་སྐྱིད་པ་ལ་ཨང་། སྐྱིད་པ་ལ་ཨང་། ལྟད་མོ་ཡོད་རེད།
ཅེས་ཤོད་བཞིན་འཕག་འཚག་བརྒྱབ། བསྟན་པ་ནི་གང་ཡང་མ་བཤད་པར་
ཁ་རོག་པར་བསྡད་པས་སངས་རྒྱས་ལགས་ཀྱིས་ཆོས་མཛད་རང་གིས་བྱས་
ན་ག་འདྲ་འདུག་བྱས་པས་བསྟན་པས་དེ་འདྲ་བྱུང་ན་ཡག་པོ་ཡོང་བ་འདུག
འོན་ཀྱང་ནང་ལ་མི་གཅིག་མ་བསྡད་པར་མི་འགྲིག་པས་ངས་ནང་དུ་བསྡད་
ནས་སེམས་ཅན་གྱི་གཡོག་བྱས་ཆོག་ཅེས་བཤད་པར། སངས་རྒྱས་ལགས་ཀྱིས་
དེའི་སྐོར་ལ་ཆོས་མཛད་རང་བསམ་བློ་གཏོང་དགོས་མེད་ང་དང་ཁྱི་སྐྱག་སྐད་
ཆ་བྱས་ཚར་བ་ཡིན་ཞེས་བཤད་ནས་ཁྱི་སྐྱག་ལ་ལྟ་ཙམ་བྱས་པས་ཁྱི་སྐྱག་གིས་
ད་རེས་ཆོས་མཛད་རང་འགྲོ་རྐྱང་བྱེད་རོགས། ནང་དུ་ངས་བསྡད་ཆོག་ཅེས་
བཤད། སངས་རྒྱས་ལགས་ཀྱིས་ད་བྱས་ན་ང་ཚོ་སང་ཉིན་ནས་གྲ་སྒྲིག་བྱས་
ཏེ་ཐོན་ཆོག་བྱེད་དགོས་ཞེས་བཤད། ཉིན་གསུམ་གྱི་རྗེས་སུ་རྟ་ཞིག་དང་བོང་
བུ་གཉིས་ལ་གུར་དང་། ཐབ་ཆས། ཟ་ཆས། མལ་ཆས་སོགས་བཀལ་ནས་ཐོན།
དེའི་དགོང་མོ་ཁོ་ཚོས་བསམ་སྡིངས་དགོན་གཤམ་དུ་གླིང་ཁ་ཞིག་གི་
ནང་དུ་གུར་ཕུབ་ནས་བསྡད།། ཉིན་གཉིས་པའི་ཞོགས་པ་ཞོགས་ཟས་བཟས་
ནས་དགོན་པར་འཆམ་ལྟ་བར་ཕྱིན།
དགོན་གཤམ་
་གཤམ་དུ་སླེབས་དུས་གཟབ་མཆོར་གྱིས་བརྒྱན་པའི་མི་མང་པོ་
གཅིག་མཇུག་གཉིས་མཐུད་དུ་དགོན་གཤམ་ནས་ཡར་འཛེགས་འགྲོ་གི་ཡོད།
131མཛའ་གཅུགས་ཀྱི་མི་ཚེ།
བསྟན་པ་ཡར་ཙམ་སླེབས་པའི་སྐབས་སུ་བསྟན་པའི་མདུན་གྱི་བར་ཐག་གང་
ཙམ་ཡོད་པའི་ས་ན་བུ་མོ་ཞིག་དལ་གྱིས་འགྲོ་བ་ནི་འདི་ལྟར་ཏེ། ལུས་ལ་ཨི་ཊ་
ལིའི་ཐེར་མ་སྔོ་ནག་གི་ཕྱུ་པ་ཕུ་མེད་ཅིག་དང་། གྲུ་ཙི་ལྗང་ནག་གི་འོག་འཇུག་
ཅིག་གི་སྟེང་དུ་རྒྱ་ཐེར་སྨྱུག་ལྗང་གི་སྟོད་ཐུང་ཞིག་དང་། ལྷམ་འཇུར་རྟ་ཡུ་ཐུང་
རྟིང་པ་ཅུང་མཐོ་ཙམ་ཡོད་པ་ཞིག་གྱོན། ཉི་གདུགས་ཟིང་དཀར་ཞིག་ཕུབ་
ནས་འགྲོ་བ་ཞིག་མཐོང་བས་དེའི་གོས་རྒྱན་དང་བྱེད་བབ་བཅས་ལ་གཞིགས་
ན་ལྷ་ས་ནས་སླེབས་མ་ཐག་གི་བུ་མོ་ལྟ་བུ་ཞིག་ཡོད་པ་དང་། པང་གདན་ཡང་
བཅིངས་མེད་པས་གཉེན་སྒྲིག་བྱས་མེད་པ་མཚོན་ཅིང༌། དེ་དང་མཉམ་དུ་ལོ་
ན་སུམ་ཅུ་ཙམ་ལ་སླེབས་པའི་བུད་མེད་སྣམ་བུ་སྤུ་ཕྲུག་གི་ཕྱུ་པ་ཕུ་མེད་ཐོག་
པང་གདན་བཅིངས་ཤིང་ལྷམ་ཟོན་པ་འགོ་སྣམ་ཚལ་ལྗང་གི་འབོལ་དཀྲིས་
ཅན་གྱོན་པ་ཞིག་ཡོད་པ་ནི་ངོ་མ་གཡོག་ཅིག་དང་མཚུངས། བསྟན་པ་ནི་དུས་
རྒྱུན་བུ་མོ་ལ་དོ་སྣང་དེ་ཙམ་མི་བྱེད་མཁན་ཞིག་ཡིན་རུང་ད་རེས་ཀྱི་བུ་མོ་
དེ་མཐོང་བས་ཡིད་རབ་ཏུ་འཕྲོག་སྟེ་ལུས་སེམས་ལ་ཚོར་བ་སྔར་བྱུང་མ་མྱོང་
བ་ཞིག་བྱུང་བས་གོམ་སྟབས་མགྱོགས་སུ་བཏང་ནས་བུ་མོ་དེའི་རྗེས་ཟིན་པ་
བྱས་ཏེ་བར་ཁྱད་གོམ་པ་དོ་ཙམ་ལས་མེད་པ་བྱས་ཏེ་བསྐྱོད། ཉེ་བར་བཅར་
སྐབས་བུ་མོ་དེ་ནི་སྐེད་སྐབས་ཕྲ་ཞིང་ལྡེམ་ལ་མཚང་ར་རྒྱས་པ། ནུ་འབུར་མཐོ་
ཞིང་རྒྱས་པ། གོམ་པ་སྤོ་སྟངས་ཀྱང་གཞན་དང་མི་འདྲ་བས་གོམ་པའི་སྟངས་
སྟབས་ཀྱི་ཉམས་འགྱུར་གྱི་དབང་གིས་སྐེད་སྐབས་དང་མཚང་་ར་རྒྱས་པའི་ལྡེམ་
ངོ་མ་གཡོག་ཅེས་པ་ནི་མི་ཚང་དེའི་མི་ངོ་མ་རང་མ་ཡིན་ལ་གཡོག་པོ་གཡོག་མོ་ཡང་མ་ཡིན་པ་
སྟེ་དེ་ཡི་ཐོབ་ཐང་ནི་གཡོག་པོ་ལས་མཐོ་ཙམ་དང་ངོ་མ་ལས་དམའ་ཙམ་ཞིག་ཡིན།
132ལེའུ་དྲུག་པ། བསམ་སྡིངས་སྒྲུབ་མཆོད།
འགྱུར་རབ་ཏུ་གསལ་ཞིང་། བཞིན་རས་དཀར་ལ་དམར་མདངས་ཅུང་ཟད་
ལྡན་པ། དཀྱུས་རིང་མིག་ཟུང་ནག་ཅིང་སྣུམ་པ། མཆུ་བིམ་པ་ལྟར་དམར་བ་
སོགས་མཛེས་སྡུག་ལྟ་བས་ཆོག་མི་ཤེས་པ། ལྟ་བཞིན་ལྟ་བཞིན་ཇེ་མཛེས་སུ་
འགྲོ་བ་ལྟ་བུའི་ཡིད་དབང་འཕྲོག་ཤུགས་ཇེ་ཆེར་སོང་སྟེ་སེམས་སུ་འདི་ལྟ་བུའི་
མཛེས་མ་ནི་སྔར་མ་མཐོང་ལ་ཕྱིས་ཀྱང་མཐོང་བར་དཀའ་བས་བུ་མོ་འདི་གང་
དུ་བསྡད་ཀྱང་དེའི་འགྲམ་དེར་བསྡད་དེ་སྐད་ཆ་ཚིག་གཅིག་ཙམ་ཤོད་པའི་གོ་
སྐབས་ཨེ་རྙེད་ལྟ་དགོས་བསམ་པའི་མུར་འགྲོ་བཞིན་འགྲོ་བཞིན་དགོན་པའི་
སྒོ་རྩར་སླེབས། བུ་མོ་དེ་དགོན་པའི་སྒོ་རྩར་སླེབས་མ་ཐག་གྲྭ་པ་ཞིག་གིས་བུ་
མོ་དེའི་མདུན་བསུས་ཏེ་གཟིམ་ཆུང་རབ་གསལ་ཞིག་ཏུ་གདན་དྲངས།
བསྟན་པ་ནི་དེའི་རྗེས་སུ་འགྲོ་ཐབས་བྲལ་བས་ཤག་སྒོར་གྱི་ཐོག་ས་
གཉིས་པའི་ཐོག་ཀ་ཕིབས་འོག་ཏུ་སྡོད་ས་ཞིག་བཟུང་ནས་བསྡད། གང་ཙམ་
ནས་བུ་མོ་དེ་གཟིམ་ཆུང་རབ་གསལ་གྱི་ཤེལ་ཁྲའི་ནང་ནས་འཆམ་ལ་ལྟ་བཞིན་
ཡོད་པས་བསྟན་པའི་སྡོད་ས་དང་ཏག་ཏག་ཁ་སྤྲོད་འཁེལ་བས་ཕན་ཚུན་
གཅིག་གིས་གཅིག་མཐོང་། བསྟན་པ་ནི་འཆམ་ལ་མི་ལྟ་བར་བུ་མོ་དེའི་ཕྱོགས་
སུ་མིག་གཡོ་བ་མེད་པར་ལྟ་བཞིན་དུ་བསམ་པ། ཀྱེ་མ་འདི་ལྟ་བུའི་མཛེས་མ་
ནི་སྔོན་ཆད་རིག་མ་མྱོང་ལ་ཕྱིན་ཆད་ཀྱང་འདི་ལྟ་བུ་ནི་རིག་རྒྱུ་ག་ལ་ཡོང༌།
བསོད་ནམས་དམན་པས་ཁྱིམ་ནས་ཁྱིམ་སྤངས་ཏེ་ཆོས་བྱེད་པའི་སྐལ་བ་ནི་
མ་བྱུང༌། འཇིག་རྟེན་ཁྱིམ་པའི་ལས་ལས་མ་བསྐོས་པ་ཞིག་ལ་འདི་ལྟ་བུ་ཞིག་
དང་འགྲོགས་རྒྱུ་བྱུང་ན་ཅི་མ་རུང་། མ་མཐར་ཡང་ལུས་ཀྱི་ཆ་ཤས་ཙམ་ལ་
133མཛའ་གཅུགས་ཀྱི་མི་ཚེ།
རེག་ཙམ་བྱེད་པའི་གོ་སྐབས་ཙམ་ཐོབ་ནའང་དགའ་བ་ལ་ཨང་སྙམ་པའི་ངང་
བུ་མོ་དེ་ཁོ་ནའི་ཕྱོགས་སུ་མིག་གཡོ་བ་མེད་པར་ལྟ་བ་ལས་འཆམ་ལ་ནི་ཟུར་
ཙམ་ཡང་ལྟ་བར་མི་བྱེད། བུ་མོ་དེས་ཀྱང་གཟིམ་ཆུང་དང་ཁ་སྤྲོད་དུ་གནས་
པའི་ཕྱོགས་ནས་སྐྱེས་པ་གཞོན་ནུ་གཟུགས་རིང་ལ་ཤ་ཅུང་སྐམ་པ། མགོ་སྐྲ་
རྣ་བའི་བར་སླེབས་པ། ཐེར་མ་རྒྱ་སྨུག་གི་ཕྱུ་པ་དང་། གྲུ་ཙི་དཀར་པོའི་སྟོད་
ཐུང་གྱོན་པ། ལྷམ་འཇུར་རྟ་ཡུ་རིང་ཨེན་སོན་གྱོན་པ་ཞིག་གིས་རང་ལ་མིག་
གཡོ་བ་མེད་པར་བལྟས་ནས་བསྡད་ཡོད་པ་མཐོང་། དེ་མཐོང་ནས་སྔར་བྱུང་
མ་མྱོང་བའི་ཚོར་བ་ཞིག་སྐྱེས་ནས་དེ་ལ་ལྟ་བར་འདོད་ཀྱང་ཕ་རོལ་པོས་རང་
རང་ལ་བལྟས་ནས་བསྡད་ཡོད་པར་བརྟེན་ཅུང་ཟད་ངོ་ཚ་བའི་ཟོལ་གྱིས་ཤེལ་
ཡོལ་གྱིས་གདོང་གི་ཆ་ཤས་བཀབ་པའི་ཟོལ་བྱས། འོན་ཀྱང་མིག་གཉིས་པོ་ནི་
རང་དབང་མེད་པར་དེའི་ཕྱོགས་སུ་ཡང་ཡང་ལྟ་བར་ཤོར་ནས། ཀྱེ་མ་འདི་
ལྟ་བུའི་བྱད་གཟུགས་ལེགས་པའི་སྐྱེས་པ་གཞོན་ནུ་ཞིག་ཁོ་མོས་ལྷ་སར་ཡང་
རིག་མ་མྱོང་བས་འདི་ནི་ག་ནས་ཡིན་ནམ། འདི་ལྟ་བུའི་སྐྱེས་པ་ཞིག་བདག་
གི་གཏན་གྱི་འདུན་མར་ཐོབ་ན་ཅི་མ་རུང་སྙམ་པ་ཡིད་ལ་ཤར། མོས་མཐོང་
བའི་སྐྱེས་པ་དེ་ནི་གཞན་མ་ཡིན་པར་བསྟན་པ་ཡིན། དེ་ལྟར་ཁོང་གཉིས་ཕན་
ཚུན་གཅིག་གིས་གཅིག་ལ་ལྟ་བཞིན་པའི་ངང་དུ་འཆམ་གྲོལ། བུ་མོ་དེ་ནི་བུ་
དེ་དང་འཕྲད་ཙམ་བྱེད་རྒྱུ་བྱུང་ན་སྙམ་སྟེ་བུ་དེའི་སྔོན་དུ་སླེབས་པའི་ཆེད་དུ་
འཆམ་གྲོལ་མ་ཐག་ཡར་ལངས་ཏེ་འགྲོ་བར་བརྩམས་པ་ན་དགོན་པའི་ཕྱག་
མཛོད་ཀྱིས་གདོང་བཀག་ནས་ཏོག་ཙམ་བཞུགས་རོགས་གནང༌། ད་ལྟ་གསོལ་
134ལེའུ་དྲུག་པ། བསམ་སྡིངས་སྒྲུབ་མཆོད།
ཚིགས་འགྱོགས་གྲབས་ཡོད་ཅེས་བཤད་ཀྱང་ཐུགས་རྗེ་ཆེ། གསོལ་ཚིགས་ཞུ་ཡི་
མིན་ཞེས་བཤད་ནས་དེའི་སྐད་ཆ་ཡང་མ་ཉན་པར་བྲེལ་འཚུབ་དང་བཅས་ཏེ་
གཟིམ་ཆུང་དེ་ནས་མྱུར་སྟབས་ཀྱིས་དོན་ཏེ་སྐས་འཛེག་རྣམས་ལ་ཡང་མྱུར་
དུ་བབས་ནས་རྒྱལ་སྒོ་ཆེ་མོ་དོན་ཏེ་རྟ་ལམ་ནང་དུ་བལྟས་པས་རང་གི་སྔོན་
དུ་འགྲོ་མིའི་ཁོངས་སུ་མི་དེ་མེད་པ་ཤེས་རྗེས་ཕྱི་མིག་ལྟ་ཙམ་ལྟ་ཙམ་བྱེད་
བཞིན་དུ་དལ་བུའི་ངང་བསྐྱོད། བསྟན་པ་ནི་བུ་མོ་དེའི་བཞིན་ལ་ཉིན་གང་
བལྟས་ཀྱང་ཚིམས་པ་ལྟ་ཅི། ད་དུང་ལྟ་འདོད་ཇེ་ཆེར་སོང་ནས་དེའི་སྔོན་དུ་
སླེབས་པ་བྱས་ཏེ་ཡིད་ཚིམས་པ་ཞིག་ལྟ་དགོས་སྙམ་ནས་འཆམ་གྲོལ་མ་ཐག་
ཡར་ལངས་ཏེ་མྱུར་བར་འགྲོ་རྩིས་བྱས་ཀྱང་སྐས་འཛེག་གི་ཐོག་ཏུ་མི་མང་
པོ་འཚང་ཁ་བརྒྱབས་ཏེ་མ་ཐར་བར་ཡུན་རིང་ཙམ་འགོར། འཚང་ཁའི་ནང་
ནས་མྱུར་དུ་ཐོན་ཐབས་ཅི་ནུས་བྱས་ཏེ་རྒྱལ་སྒོའི་ཕྱིར་སླེབས་ནས་མི་ཚོགས་ཀྱི་
དཀྱིལ་དུ་གང་སར་བལྟས་པས་བུ་མོ་དེ་ཡང་ཐག་རིང་པོར་སླེབས་མེད་པར་
རང་དང་བར་ཐག་དེ་ཙམ་མེད་པའི་ས་ན་དལ་བུའི་ངང་ཕྱི་མིག་ཡང་ཡང་ལྟ་
བཞིན་འགྲོ་བ་མཐོང༌། ད་ནི་བདག་གི་རེ་བ་དོན་དང་ལྡན་པར་འགྱུར་རོ་སྙམ་
སྟེ་བསྟན་པས་གོམ་སྟབས་མགྱོགས་སུ་བཏང་ནས་བུ་མོ་དེའི་རྐང་རྗེས་ནོན་པ་
བྱས་ནས་བར་ཐག་གོམ་པ་གང་ལས་མེད་པ་བྱས་ཏེ་བསྐྱོད། བུ་མོ་དེས་ཀྱང་
སྐྱེས་པ་གཞོན་ནུ་དེ་རང་གི་འགྲམ་དུ་སླེབས་པ་ཤེས་ནས་ཨམ་ཕྲག་ནས་དངོས་
པོ་ཞིག་འདོན་ཁུལ་བྱས་ནས་རང་གི་ལག་རས་དེ་ས་ལ་གཡུགས།
བསྟན་པས་ལམ་སེང་དེ་ཡར་བསྒྲུགས་ནས་ཁོང་། ཁོང་། ཁྱེད་ཀྱི་ཕྱག་
135མཛའ་གཅུགས་ཀྱི་མི་ཚེ།
རས་ལྷུང་སོང་ཞེས་བཤད་ནས་བུ་མོ་དེར་སྤྲད། བུ་མོ་དེས་ཀྱང་གདོང་འཛུམ་
པ་དང་བཅས་ཐུགས་རྗེ་ཆེ་ཞེས་བརྗོད་ནས་ལག་པ་བརྐྱངས་ཏེ་ལག་རས་ལེན་
པ་དང་སྦྲགས་བསྟན་པའི་གདོང་ལ་མིག་གི་ཟུར་མདའ་ཞིག་འཕངས། བསྟན་
པ་ནི་དེའི་བཞིན་རས་ཀྱི་མཛེས་པས་ཡིད་རབ་ཏུ་འཕྲོག་སྟེ་དེའི་བཞིན་ལ་ཅེ་
རེར་ལྟ་བཞིན་ལག་གི་ལག་རས་ཀྱང་དམ་པོར་བཟུང་ནས་འགུལ་ཙམ་ཡང་མི་
བྱེད་པར་ཡུད་ཙམ་ལུས། དེ་ནས་བུ་མོ་དེས་ཁོང་...འདི་...ཞེས་འཛུམ་འཚེར་
136ལེའུ་དྲུག་པ། བསམ་སྡིངས་སྒྲུབ་མཆོད།
འཚེར་ངང་བཤད་པས་བསྟན་པ་ཅུང་སྐྱེངས་པའི་ངང་ལག་གི་ལག་རས་དེ་
གཞི་ནས་གློད། བུ་མོ་དེས་ཡང་བསྐྱར་ཐུགས་རྗེ་ཆེ་ཞེས་བཤད་ནས་མར་ཙམ་
ཕྱིན་རྗེས་གློ་བུར་དུ་ཁ་ཚུར་བསྒྱུར་ནས། ཨ་ཙི་བུ་འཇིགས་གྲགས་ལགས་མ་
རེད་དམ་ཞེས་སྐད་ཆེན་པོས་བརྗོད། བསྟན་པ་ནི་ཡུད་ཙམ་རིང་ས་དེ་གར་
ཙོག་གེ་བར་ལངས་ཏེ་ཧོན་འཐོར་བ་ལྟ་བུར་གྱུར། ཡུད་ཙམ་སོང་རྗེས་བསྟན་
པ་དྲན་པ་གསོས་པ་ལྟ་བུས་ཨ་ཙི་པདྨ་ལྷ་མཛེས་ཡིན་ནམ་ཞེས་དྲིས་པས་
དེས་ཀྱང་ཡིན་ཡིན། ང་པདྨ་ལྷ་མཛེས་ཡིན་ཞེས་ཤོད་བཞིན་དུ་བསྟན་པའི་
ལག་གཉིས་ནས་བཟུང་བས་གཉིས་ཀར་ལུས་སྦྲིད་པ་ལྟ་བུའི་བརྗོད་མི་ཤེས་
པའི་ཚོར་བ་ཞིག་བྱུང་སྟེ་ཕན་ཚུན་གཅིག་གི་གདོང་ལ་གཅིག་གིས་ལྟ་བཞིན་
དུ་ཅི་ཟེར་འདི་ཟེར་མེད་པར་དུམ་ཞིག་ལུས། དེ་མཐོང་བས་འགྲམ་དུ་ཡོད་
པའི་པདྨ་ལྷ་མཛེས་ཀྱི་གྲོགས་མོ་དེས་གློ་སངས་ཤིག་བྱས་པས་གཉིས་ཀ་དྲན་
པ་གསོས་པ་བཞིན་དུ་ལག་པ་གློད་ཅིང་། པདྨ་ལྷ་མཛེས་ནི་ངོ་ཚ་བའི་རྣམ་པ་
དང་བཅས་ཏེ་ལུས་པོ་གཡས་ངོས་སུ་ཟུར་ཙམ་བྱས་ནས་གདོང་པ་ཅུང་ཟད་
ཕབ་སྟེ་རྐང་པས་ས་ལ་རི་མོ་འབྲི་ཚུལ་བྱེད་བཞིན་དུ་གྲོགས་མོ་དེར་ཁོང་ནི་ང་
རང་ལྷ་ས་ན་རོང་ཤག་སློབ་གྲྭར་འགྲོ་སྐབས་ཀྱི་སློབ་གྲོགས་ཤིག་རེད། མཚན་
ལ་འཇིགས་གྲགས་ལགས་ཞུ་ཡི་ཡོད་རེད་ཅེས་བཤད་པས་བསྟན་པས་དེ་དུས་
ངའི་མིང་ལ་འཇིགས་གྲགས་ཟེར་གྱི་ཡོད་ཀྱང་ད་ལྟ་བསྟན་པ་བློ་བཟང་ཟེར་
གྱི་ཡོད་ཅེས་བཤད། པདྨ་ལྷ་མཛེས་ཀྱིས་ཁོང་རང་ནི་ཆེན་པོ་འདི་འདྲ་ཆགས་
འདུག་ཅེས་བཤད་པས་བསྟན་པས་ཀྱང་ཁྱེད་རང་ཡང་ཆེན་པོ་ཆགས་འདུག་
137མཛའ་གཅུགས་ཀྱི་མི་ཚེ།
ཅེས་བཤད། སྐབས་དེར་གྲོགས་མོ་དེའི་སེམས་ལ་ཀྱེ་མ། འདི་གཉིས་པོ་གཅིག་
སེམས་གཅིག་ལ་ཆགས་པའི་རྣམ་པ་མངོན་པར་གསལ་བས་རང་ཉིད་འགྲམ་
དུ་བསྡད་ན་སྙིང་གཏམ་ཤོད་པའི་གེགས་སུ་འགྱུར་བས་རེ་ཞིག་གཡོལ་ཙམ་
བྱས་ན་མི་དགའ་འམ་སྙམ་སྟེ། ལྷ་མཛེས་ལགས། ང་ཡི་ཁ་དཀྲིས་དགོན་པའི་
གཟིམ་ཆུང་དུ་ལུས་འདུག་པ་ལེན་དུ་འགྲོ་བས་ཁྱེད་ས་འདིར་ཏོག་ཙམ་སྒུགས་
རོགས་མཛོད་ཅིག་ཅེས་བཤད་ནས་གཡོལ་ཙམ་བྱས་ཏེ་རྟ་ལམ་གྱི་ཟུར་ཞིག་ཏུ་
བསྡད། སྐབས་དེར་ན་མཉམ་ཟུང་དེར་མཛའ་གཅུགས་ཀྱི་གཏམ་ཤོད་པའི་
གོ་སྐབས་ཤིག་བྱུང་ཡང་ངོ་ཚའི་དབང་གིས་མགོ་བོ་ཡང་ཅུང་ཟད་དུད་དེ་རེ་
ཞིག་ཅི་ཤོད་འདི་ཤོད་མེད་པར་ལུས། ཡུད་ཙམ་སོང་རྗེས་པདྨ་ལྷ་མཛེས་ཀྱིས།
ང་སྐབས་
ད་ནི་བཀའ་མོལ་འདྲ་གསུང་རྒྱུ་མི་འདུག་གམ་ཞེས་བཤད་པས་བསྟན་པས་
གཞི་ནས་མགོ་བོ་ཁྱག་ཙམ་བྱས་ཏེ་ཁྱེད་རང་ཡང་ཆེན་པོ་འདི་འདྲ་ཆགས་ཡོད་
འགྲོ་བསམ་པ་ག་ནས་ཡོང༌། དེ་རིང་ཞོགས་པ་ཁྱེད་རང་དང་པོ་མཐོང་
ངོ་ཤེས་རྒྱུ་ལྟ་ཅི། འདི་ནི་ལྷ་ཡི་སྲས་མོ་མིན་ནམ། ཡང་ན་བདག་རང་གི་མིག་
འཕྲུལ་བ་ཡང་མིན་ནམ། ཡང་ན་ནི་རྨི་ལམ་མིན་ནམ་སྙམ་སྟེ་རང་གི་མཛུབ་
མོར་སོ་ཞིག་ཀྱང་བརྒྱབས་པས་ན་ཟུག་གི་ཚོར་བ་ལ་བརྟེན་ནས་རྨི་ལམ་ནི་མ་
ཡིན་པའི་ངེས་ཤེས་བྱུང་ཞེས་བཤད། པདྨ་ལྷ་མཛེས་ཀྱིས་ངས་ཀྱང་ཁྱེད་རང་ལ་
ཡུན་རིང་དུ་བལྟས་ཀྱང་ངོ་ག་ལ་ཤེས། ད་ལྟ་གཞི་ནས་ངོ་ཤེས་སོང་། ཁྱེད་ཡིན་
འགྲོ་བསམ་པ་ནི་ག་ལ་ཡོང་། སློབ་གྲྭར་ཡོད་དུས་ཁྱེད་རང་ནི་སྣག་ཚ་ཚང་མ་
གདོང་དང་བྲང་ཁོག་གི་སྟེང་དུ་བྱུགས། དགོང་དྲོ་ཡིག་ཕྲེང་གི་ཚད་གཞི་མ་
138ལེའུ་དྲུག་པ། བསམ་སྡིངས་སྒྲུབ་མཆོད།
ལོན་པར་རྟག་པར་སྨྱུག་ལྕག་གཟེད་དགོས་ཀྱི་ཡོད་པ་མ་རེད་དམ། སྐབས་རེ་
འགྲམ་པར་རྨ་ཡང་བཟོས་པ་དྲན་གྱི་འདུག་ཅེས་བཤད། བསྟན་པས་ཁྱེད་རང་
ལ་སྨྱུག་ལྕག་གཞུ་སྐབས་ལག་པ་བརྐྱངས་ཙམ་བསྐུམ་ཙམ་བྱེད་པ་ཡང་ངས་
དྲན་གྱི་འདུག་ཅེས་བཤད་ནས་གཉིས་ཀ་བགད་མོ་ཤོར། ཡང་པདྨ་ལྷ་མཛེས་
ཀྱིས་ཁྱེད་རང་ལྷ་ས་ནས་ཆེད་མངགས་བསམ་སྡིངས་སྒྲུབ་མཆོད་མཇལ་བཪ་
ཕེབས་པ་ཡིན་ནམ་ཞེས་དྲིས། བསྟན་པས་མིན་མིན་ང་དེང་སང་སྣ་དཀར་
རྩེར་བསྡད་ཡོད་ཅེས་བཤད། པདྨ་ལྷ་མཛེས་ཀྱིས་ཁྱེད་ལྷ་སར་མི་བཞུགས་པ་
ཅི་ཡིན་ཞེས་དྲིས། བསྟན་པས་ང་ལྷ་སར་མི་སྡོད་པའི་སྐོར་ཚིག་འགའ་ཞིག་གི་
ཐོག་ནས་ཤོད་ཐབས་བྲལ་བས་ཕྱི་ནས་རིམ་པས་ཞུས་ཆོག ཁྱེད་ཀྱང་ལྷ་སར་
མི་བཞུགས་པ་གང་ཡིན་ཞེས་དྲིས་པས་མོ་ཡིས་ང་ཡང་གྲོང་གསེབ་ཏུ་ཡོང་
དགོས་པའི་རྒྱུ་མཚན་མང་པོ་ཞིག་ཡོད་པས་རྗེས་སུ་རིམ་པས་ཞུས་ཆོག དེ་
མ་ཡིན་པའི་བཀའ་མོལ་འདྲ་གསུང་རྒྱུ་མི་འདུག་གམ། ཞེས་བརྗོད་པ་དང་
ཆབས་ཅིག་མིག་གི་ཟུར་མདའ་ཞིག་འཕངས་ཤིང་ལུས་སྟོད་དཀྲུག་ཙམ་བྱས།
ཁོའི་སེམས་ལ་ད་ནི་མཛའ་གཅུགས་ཀྱི་གཏམ་སྨྲ་བའི་དུས་ལ་བབས་སོ་སྙམ་
སྟེ། ད་ལམ་ཁྱེད་དང་མཇལ་བའི་གོ་སྐབས་ཐོབ་པ་ནི་བདག་གི་བསོད་ནམས་
ཡིན། ཁྱེད་ལྟ་བུའི་མཛེས་མ་དང་མཉམ་དུ་འགྲོགས་པའི་གོ་སྐབས་ཐོབ་པ་ནི་
ལྟ་སྨྲོས་ཀྱང་ཅི་དགོས། ཉེ་བའི་གམ་དུ་བཅར་བའི་གོ་སྐབས་ཀྱང་ཇི་ལྟར་རྙེད་
ང་འགྱུར་རམ་སྙམ་དུ་བསམ་པའི་ངང་ཉིན་ཧྲིལ་པོར་གཟིམ་ཆུང་རབ་གསལ་
གྱི་ཕྱོགས་སུ་ཁྱེད་ཀྱི་ཞལ་ཁོ་ནར་ལྟ་བཞིན་དུ་བསྡད་ནས་འཆམ་གྱི་གཟིགས་
139མཛའ་གཅུགས་ཀྱི་མི་ཚེ།
མོའི་ཆ་ཤས་ཙམ་ཡང་མཐོང་མ་བྱུང༌། འོན་ཏེ་དེ་ལྟ་བུའི་གོ་སྐབས་རྙེད་པར་
དཀའ་འོ་སྙམ་སྟེ་ཡིད་ཁོང་དུ་ཆུད་དེ་གནས་པའི་མུར་འདིར་ཁྱེད་དང་མཇལ་
བའི་དགའ་བ་འདི་ལྟ་བུ་ཐོབ་པ་ནི་ལས་ཀྱི་ལྕགས་ཀྱུས་ང་གཉིས་འདི་རུ་ཆེད་
དུ་བཀུག་པ་མ་ཡིན་ནམ། འདི་ལྟ་བུའི་དགའ་བ་ནི་སླར་ཡང་ཁྱེད་དང་མཇལ་
བའི་ཚེ་ན་མ་གཏོགས་འབྱུང་མི་སྲིད་པས་དེ་ལྟ་བུའི་གོ་སྐབས་རྙེད་པའི་ཐབས་
ཡོད་དམ་ཞེས་སོགས་མཛའ་གཅུགས་ཀྱི་གཏམ་ཤོད་བཞིན་པའི་སྐབས་དེར་
གྲོགས་མོ་དེ་འོངས་ཏེ། ལྷ་མཛེས་ལགས། ད་ནི་འགྲུལ་པ་ཚང་མ་ཧ་ལམ་ཕྱིན་
ཟིན་ནས་འགྲུལ་ཐག་ཀྱང་ཆོད་ལ་ཉེ་ཞིང་། ཉི་མ་དགོང་ལ་འཁྱོག་པས་ལོག་
རན་པ་ཡང་མི་མཁྱེན་ནམ་ཞེས་བརྗོད་པས་པདྨ་ལྷ་མཛེས་ཀྱིས་བསྟན་པར་
ད་ནི་དངོས་འབྲེལ་ལོག་རན་འདུག་ཅེས་བརྗོད་བཞིན་དུ་རྩེད་མོའི་ཟོལ་གྱིས་
རྐང་པས་ས་ལ་ཟླ་བ་ཕྱེད་པ་ཞིག་དང་། ཤིང་གི་སྡོང་པོ་ཞིག་བྲིས་ནས་འཇིགས་
གྲགས་ལགས། རྗེས་སུ་མཇལ་ཡོང་ཞེས་བཤད་ནས་རྐང་པས་བྲིས་པའི་རི་མོ་
དེར་མིག་ལྟ་ཙམ་བྱས། བསྟན་པས་ཀྱང་དེའི་དོན་ཤེས་སོ་ཞེས་གོ་བའི་ཆེད་
དུ་རི་མོ་དེ་ལ་ལྟ་ཙམ་བྱས་ནས་ལགས་སོ། ག་ལེར་ཕེབས། མགྱོགས་པོ་མཇལ་
ཡོང་ཞེས་བཤད་ནས་སོ་སོར་གྱེས།
བསྟན་པ་གུར་དུ་སླེབས་སྐབས་ནང་མི་ཚང་མ་འཛོམས་ཏེ་དགོང་ཟས་
མ་བཟས་པར་བསྟན་པ་བསྒུགས་ནས་བསྡད་ཡོད་པས་བསྟན་པ་སླེབས་མ་
ཐག་དགོང་ཟས་བཟས། དགོང་ཟས་བཟས་ཟིན་མ་ཐག་བསྟན་པས་སངས་
རྒྱས་ལགས་སུ་ང་ལ་དེ་རིང་སློབ་གྲྭ་གཅིག་པའི་སློབ་གྲོགས་གཅིག་ཐུག་བྱུང་
140ལེའུ་དྲུག་པ། བསམ་སྡིངས་སྒྲུབ་མཆོད།
ཞིང་ཁོང་གིས་ང་ཁོང་ཚོའི་གནས་ཚང་དུ་ཁྱུག་ཙམ་ཡོང་རོགས་ཟེར་གྱི་འདུག་
པས་ཕྱིན་ན་འགྲིག་གམ་ཞེས་དྲིས་པས་སངས་རྒྱས་ལགས་ཀྱིས་ཡིན་དང་ཡིན།
སློབ་གྲོགས་ཡིན་ན་འགྲོ་རྐྱང་གྱིས་ཞེས་བཤད་པ་དང་། བསྟན་པས་བསམ་
སྡིངས་དགོན་གཤམ་གྱི་གླིང་ཁ་དེའི་ནང་དུ་ཕྱིན། གླིང་ཁའི་ནང་དུ་འགྲོ་དོན་
ནི་པདྨ་ལྷ་མཛེས་ཀྱིས་རྐང་པས་ས་ལ་བྲིས་པའི་རི་མོ་དེར་མཚན་མོ་གླིང་ཁའི་
ནང་དུ་འཛོམས་རྒྱུའི་བརྡ་བསྟན་པ་སྟེ་ཟླ་བ་ཕྱེད་པས་མཚན་མོའི་དོན་དང་།
ཤིང་སྡོང་གིས་གླིང་ཁའི་དོན་མཚོན་པའོ། །གླིང་ཁའི་ནང་དུ་སླེབས་སྐབས་ཉི་
མ་བཞུད་ཅིང་མུན་རུབ་ལ་ཉེ་ཡང་ནམ་མཁའ་དྭངས་ལ་སྤྲིན་བྲལ་གྱི་ཟླ་འོད་
ས་གཞིར་སྐྱ་ཐིང་ངེར་འཕྲོས་ཤིང་། བྱ་དང་བྱིའུ་རྣམས་ཀྱང་རང་རང་གི་ཚང་
དུ་འཛུལ་ཏེ་ཅང་མི་སྨྲ་བར་གནས་པ་དང༌། མི་སྐད་ཁྱི་སྐད་སོགས་གང་ཡང་
གོ་རྒྱུ་མེད་པའི་འཇམ་ཐིང་ངེར་གནས་པའི་ས་དེར་ཐོས་པའི་སྒྲ་ནི་ཚོབ་ཚོབ་ཏུ་
བསྒྲགས་པའི་རང་གི་རྡོག་སྒྲ་ཁོ་ནའོ། ། སྐབས་དེར་བསྟན་པས་ཕར་ལྟ་ཚུར་ལྟ་
བྱས་ནས་ཡུད་ཙམ་སོང་རྗེས་གླིང་ཁ་དེའི་ཟུར་ཞིག་ཏུ་ཤིང་ཚོགས་སྟུག་ཙམ་
ཡོད་པའི་ཕྱོགས་ཤིག་ནས་སྙན་ཞིང་འཇེབས་པའི་གླུ་སྒྲ་ལྷང་ལྷང་ཞིག་རླུང་
བུས་ཁྱེར་ཡོང་བ་བཞིན་དུ་ཐོས་པས་གླུ་སྒྲ་སྒྲོག་པའི་ཕྱོགས་སུ་གོམ་སྟབས་
བསྒྱུར། ཐག་ཇེ་ཉེ་ཇེ་ཉེར་སོང་བ་དང་ཆབས་ཅིག་གླུ་ཚིག་ཀྱང་ཇེ་གསལ་ཇེ་
གསལ་དུ་སོང་སྟེ་གསལ་པོར་ཐོས་པ་ནི་འདི་ལྟར།
བྱོན་པ་ལེགས་སོ་ཤར་རིའི་རྩེར། །
ཀུན་ཕན་འཛུམ་ཞལ་ངོམས་པ་ཁྱེད། །
141མཛའ་གཅུགས་ཀྱི་མི་ཚེ།
ས་ཡི་ཀུ་མུད་དགའ་བདེའི་དཔལ། །
མྱུར་དུ་བཞད་པར་མཛད་རིགས་སོ། །
ཞེས་སྐད་ཕྲ་ལ་སྙན་པ་ཞིག་ཐོས་པས་དེ་ནི་གཞོན་ནུ་མ་པདྨ་ལྷ་མཛེས་
ཀྱི་གླུ་ཡིན་པ་ཤེས་ཏེ་ཡིད་ལ་བརྗོད་མི་ཤེས་པའི་ཚོར་བ་ཞིག་བྱུང༌། མདུན་
ཕྱོགས་སུ་མྱུར་སྟབས་ཀྱིས་ཕྱིན་པས་གླུ་སྒྲ་དེ་ནི་ཤིང་སྡོང་ཆེན་པོ་ཞིག་གི་རྒྱབ་
ནས་སྒྲོག་པ་ཤེས་ཏེ་ད་ལྟ་ཉིད་དུ་མདུན་དུ་བརྒྱུགས་ནས་མཛེས་མ་དེ་པང་དུ་
ལེན་རྒྱུ་བྱུང་ན་ཅི་མ་རུང་བསམ་སྟེ་གོམ་པ་འགའ་ཞིག་མྱུར་སྟབས་སུ་སྤོས་ནས་
སླར་ཡང་བསམ་པ། ཀྱེ་མ་འདི་ལྟར་ཁྱི་སྤྱང་ཤ་ལ་རྔམ་པ་བཞིན་དུ་བརྒྱུགས་
ནས་འགྲོ་བ་ནི་ཡ་རབས་དམ་པའི་ངང་ཚུལ་ལས་འདས་པ་ཞིག་ཡིན་པས་
ཉམས་མི་ཤོར་བ་བྱེད་དགོས་བསམས་ཏེ་གོམ་པ་སྤོ་མཚམས་བཞག་སྟེ་གླུ་
བླངས་པ་འདི་ལྟར།
ཨེ་མ་ལྕང་གླིང་འདི་ནི། །
ལྷ་ཡི་སྐྱེད་ཚལ་མིན་ནམ། །
ལྗོན་པའི་རྒྱབ་ཀྱི་མཛེས་མ། །
ཡིད་འཕྲོག་ལྷ་མོ་མིན་ནམ། །
ཞེས་བརྗོད་པས་ལྷ་མཛེས་ཀྱིས།
ལྷ་མོ་ལྷ་ཡི་ཡུལ་དུ། །
ལྷ་སྲས་མཇལ་བར་ཕེབས་སོང་། །
མི་མོ་མི་ཡི་ཡུལ་དུ། །
142མི་ཕོ་སྒུག་ནས་འདུག་གོ །
ཞེས་གླུར་བླངས། ཡང་བསྟན་པས།
མཛེས་པའི་རྒྱ་སེ་མེ་ཏོག །
ལྗོན་ཤིང་ཕག་ཏུ་ཡིབ་ཀྱང༌། །
དྲི་ཞིམ་ཕྱོགས་ཀུན་ཁྱབ་པས། །
བུང་བ་དབང་མེད་བཀུག་སོང་། །
ཞེས་བརྗོད་པས་དེའི་ལན་དུ། ལྷ་མཛེས་ཀྱིས།
མེ་ཏོག་གཡུ་སྦྲང་བསམ་ནས། །
ལྗོན་པའི་རྒྱབ་ཏུ་སྒུག་ཡོད།།
བུང་བའི་ཐུགས་ལ་ཡོད་ན།
རྩི་བཅུད་བཞེས་ལ་བྱོན་དང༌། །
ལེའུ་དྲུག་པ། བསམ་སྡིངས་སྒྲུབ་མཆོད།
ཞེས་བརྗོད་ནས་ཤིང་སྡོང་གི་རྒྱབ་ནས་ཚུར་དོན་ཙམ་བྱས་ནས་སླར་
ཡང་སྐོར་བ་ཞིག་བརྒྱབ་སྟེ་ཤིང་སྡོང་དེའི་རྒྱབ་ཏུ་ཡིབ། དེ་ནས་བསྟན་པ་ནི་
ཡིད་རང་དབང་དང་ཡོངས་སུ་བྲལ་ཞིང༌། སྙིང་ཁ་ཡང་དིག་དིག་ཏུ་འཕར།
སྤམ་རྫུ་ཡོངས་སུ་ཤོར་ནས་ལྗོན་ཤིང་གི་རྒྱབ་ཏུ་རྒྱུག་ཅིང་ཕར་མཆོངས་ནས་
པདྨ་ལྷ་མཛེས་ཀྱི་ལུས་ལ་དམ་པོར་འཁྱུད། ལྷ་མཛེས་ཀྱང་ཆགས་མྱོས་ཀྱི་བཞིན་
ལ་དམར་མདངས་རབ་ཏུ་རྒྱས་ཤིང་ངོ་ཚའི་གོས་དང་ཡོངས་སུ་བྲལ་ཏེ་བསྟན་
པའི་མགྲིན་པ་ལ་འཁྱུད། གཅིག་གིས་གཅིག་གི་མགྲིན་པ་དང་འགྲམ་པ་སོགས་
ལ་འོ་བྱེད་པ་དང་། མཐར་གཉིས་ཀའི་མཆུ་འདབ་སྦྱོར་ཞིང་མཆུ་ཡི་བདུད་རྩི་
143མཛའ་གཅུགས་ཀྱི་མི་ཚེ།
ངོམ་པ་མེད་པར་འཐུང་བ་ན་ལུས་ལ་ཆགས་པའི་མེ་དྲོད་ཇེ་ཆེར་སོང་བ་དང་།
མངོན་འདོད་ཀྱི་བརྩེ་དགའ་ལ་ལོངས་སུ་སྤྱོད་རྒྱུ་ཁོ་ན་ལས་བསམ་རྒྱུ་གཞན་
ཅི་ཡང་མེད་པར་རྩེ་དགའི་བྱ་བར་འཇུག་པ་ལ་མངོན་པར་ཕྱོགས་ཏེ་གོས་ཀྱི་
སྐ་རགས་བཤིག་ནས་དལ་བུའི་ངང་ས་རྗེན་གྱི་སྟེང་དུ་བསྡད་ནས་དོར་མའང་
ཕུད་པ་ལ་རྩོམ་པ་དེའི་ཚེ་གློ་བུར་དུ་ཉེ་བའི་གམ་ན་གོམ་པའི་རྡོག་སྒྲ་ཤུགས་
ཆེན་ཞིག་གྲགས་པ་ཐོས། གཉིས་ཀ་དངངས་འཚབ་དང་བཅས་ཏེ་དུས་མཚུངས་
སུ་རྡོག་སྒྲ་སྒྲོག་པའི་ཕྱོགས་སུ་ལྟ་སྐབས་གྲོགས་མོ་གཡུ་སྒྲོན་འགྲམ་དུ་ལྷགས་ཏེ་
རྐང་པ་ས་ལ་བརྡབ། ལག་གཡོན་པ་སྐེད་གཟེར་བྱས། ལག་གཡས་པའི་མཛུབ་
མོས་ཁོ་གཉིས་ལ་སྡིགས་བཞིན་དུ་རབ་ཏུ་ཁྲོས་པའི་རྣམ་འགྱུར་དང་བཅས་
ཏེ་ངར་སྐད་སྒྲོག་བཞིན་དུ་སྨྲས་པ། ཝ་ཡེ་ག་རེ་བྱེད་ཀྱི་ཡོད་དམ། ཀྱེ་མ་ངོ་
ཚ་དང་བྲལ་བའི་གཞོན་ནུ་ཁྱོད་གཉིས་ཀྱི་སྤྱོད་པ་ལ་ལྟོས་དང་། སྟེང་ལ་ཐོག་
མེད་པ། ཕྱི་ལ་ལྕགས་རི་མེད་པ། མགོ་ལ་སྔས་མེད་པ། རྐུབ་ལ་གདན་མེད་
པའི་ས་རྗེན་འདི་འདྲ་ཞིག་ཏུ་ངོ་ཚ་མེད་པའི་སྤྱོད་ངན་འདི་འདྲ་བྱེད་པ་ནི་
མི་ཚང་ཆེ་མོའི་ཞབས་འདྲེན་མ་ཡིན་ནམ། འདི་འདྲ་ཡབ་ཡུམ་གྱིས་མཁྱེན་ན་
ག་རེ་དགོངས་པ་འདུག་གམ། ཁྱོད་གཉིས་ཀྱི་སྤྱོད་པ་འདི་ནི་ཡ་རབས་དམ་
པའི་སྤྱོད་པ་ལས་ཡོངས་སུ་འདས་པའི་མ་རབས་ཐ་ཤལ་གྱི་སྤྱོད་པ་ཞིག་མ་
ཡིན་ནམ། སྐྱེ་སས་ཡར་འཐེན། སྤྱོད་པས་མར་འཐེན་ཟེར་བ་ཡང་འདི་ལ་
ཟེར། ལུང་པའི་མིས་ཤེས་ན་མི་ཚེ་ལས་གཏམ་ཚེ་རིང་བ་ཞིག་ཏུ་མི་འགྱུར་རམ།
གཅིག་སེམས་གཅིག་ལ་ཆགས་ན་འཇིག་རྟེན་གྱི་ལུགས་བཟང་དང་མཐུན་པ་
144ལེའུ་དྲུག་པ། བསམ་སྡིངས་སྒྲུབ་མཆོད།
བྱས་ཏེ་གསེར་གཡུ་མདའ་དར་གྱིས་བསུས་ནས་ལུགས་མཐུན་གཉེན་སྒྲིག་བྱེད་
མི་དགོས་སམ་ཞེས་སོགས་ངར་སྐད་ཀྱི་ཐོག་ནས་ཚིག་རྩུབ་མང་པོ་ཞིག་བརྗོད་
མཐར། ད་ནི་མཚན་མོའི་ཐུན་འདི་ལྟ་བུར་གྱུར་པས་ཕྱིར་ལོག་པར་མཛོད་ཅིག་
ཅེས་བརྗོད་བཞིན་དུ་པདྨ་ལྷ་མཛེས་ཀྱི་དཔུང་པ་ནས་བཟུང་སྟེ་ཁྲིད། ཡང་ཁ་
ཕྱིར་སློག་སྟེ་ཐུ་ཡེ་ཞེས་བརྗོད་དེ་བསྟན་པའི་ཕྱོགས་སུ་མཆིལ་མ་ཞིག་ཀྱང་
གཡུགས། པདྨ་ལྷ་མཛེས་ནི་སྐད་ཆ་ཚིག་གཅིག་ཀྱང་ཤོད་མི་ཕོད་པར་ངོ་ཚ་
ཁ་སྐྱེངས་ཀྱི་རྣམ་པ་དང་བཅས་སྐ་རགས་འཆིང་བཞིན་དུ་གཡུ་སྒྲོན་གྱི་རྗེས་
སུ་གོམ་པའི་འདེགས་འཇོག་བསྒྱུར་ཀྱང་ས་དེ་ནས་འབྲལ་བར་མི་འདོད་པའི་
དབང་གིས་ལེ་ལོའི་གོམ་པ་རེ་ལ་ཕྱི་མིག་རེ་ལྟ་བཞིན་དུ་ཐག་ཇེ་རིང་ཇེ་རིང་
དུ་གྱུར་ནས་མུན་པ་དང་ལྗོན་པའི་གསེབ་ཏུ་མི་སྣང་བར་གྱུར།
བསྟན་པ་ནི་ངོ་ཚ་བ་དང་འཇིགས་སྐྲག་འགྲན་པ་བཞིན་དུ་གྱུར་
ཅིང༌། ཅི་ཤོད་འདི་ཤོད་དང༌། ཅི་བྱ་གཏོལ་བྲལ་གྱི་ངང་དུ་ས་དེ་གར་ཙོག་པུར་
བསྡད་དེ་གཡུ་སྒྲོན་དང་པདྨ་ལྷ་མཛེས་གང་དུ་འགྲོ་བའི་ཕྱོགས་དེར་ཁ་གཏད་
ནས་བསྡད། པདྨ་ལྷ་མཛེས་མུན་པའི་ཁྲོད་ནས་མི་སྣང་བར་གྱུར་མཚམས་གཞི་
ནས་མགོ་བོ་ཕྱུ་པས་བཏུམས་ནས་རེ་ཞིག་ས་དེ་ག་རང་དུ་ཙོག་པུར་བསྡད།
དེའི་ཚུལ་ནི་འདི་ལྟ་སྟེ།
ལས་ཀྱི་བྱེད་པོས་མཛའ་གཅུགས་ཟུང་། །
དབེན་པའི་གནས་སུ་རབ་ཏུ་བཀུག །
མཛའ་བའི་སྙིང་གཏམ་ཡིད་ཀྱི་ངོར། །
145མཛའ་གཅུགས་ཀྱི་མི་ཚེ།
འཆར་བའི་མཐའ་ནི་མ་མཆིས་མོད། །
འོན་ཏེ་འདོད་པའི་ཉག་ཕྲན་དེ། །
ན་མཉམ་ཟུང་གི་སྙིང་ལ་ཕོག །
སྙིང་གཏམ་བརྗོད་པའི་སྔ་རོལ་དུ། །
མངོན་འདོད་བརྩེ་དགར་སྤྱོད་ལ་བྲེལ། །
གྲོགས་མོའི་ཚིག་རྩུབ་སེར་བ་ཡིས། །
ན་མཉམ་བརྩེ་དགའི་མེ་ཏོག་བཅོམ། །
འཛོམས་པའི་བདེ་ལས་བརྒྱ་འགྱུར་གྱི། །
བྲལ་གདུང་ཡོང་སྙམ་སུ་ལ་ཡོང༌། །
ཞེས་ཀྱང་བརྗོད་པར་བྱའོ།།
གཡུ་སྒྲོན་དང་པདྨ་ལྷ་མཛེས་གཉིས་ལེ་ལོའི་གོམ་པ་སྤོ་བཞིན་དུ་གླིང་ཁ་
དེའི་རག་ཤོ་དོན་ཟིན་ཙམ་ལ་མདུན་ཕྱོགས་ནས་མི་གཉིས་གོམ་པ་ཁྱོར་བཞིན་
དུ་ཡོང་བ་དང་ཐུག འགྲམ་དུ་སླེབས་སྐབས་མི་དེ་གཉིས་ཀྱིས་བུ་མོ་གཉིས་
ཀྱི་གདོང་བཀག་ནས་མཛེས་མ་གཉིས་གང་དུ་ཕེབས་སམ། ས་རུབ་ནས་ཕྱི་
ལ་ཕེབས་པ་འདི་སྐྱོ་རོགས་འདྲ་འཚོལ་དུ་ཕེབས་པ་མ་ཡིན་ནམ། ང་ཚོ་ལས་
འགྲོ་ཡོད་པ་འདྲ། ས་འདིར་ཡག་པོ་ཞིག་མཇལ་སོང༌། སྐྱོ་རོགས་ང་ཚོས་ཞུས་
ཆོག་ཅེས་གོམ་པ་ཁྱོར་བཞིན་དུ་འགྲམ་དུ་བཅར་ཞིང༌། སྐད་ཆ་ཤོད་སྐབས་ཁ་
ཆུ་ཡང་ཐོར་ཡོང་བ་དང་། ཁ་ནས་ཆང་དྲི་འཚུབ་འཚུབ་ཏུ་ཁ་བས་སྐྱུག་བྲོ་བ་
དང་འཇིགས་སྐྲག་འགྲན་པ་ལྟ་བུ་བྱུང༌། པདྨ་ལྷ་མཛེས་དང་གཡུ་སྒྲོན་གཉིས་
146ལེའུ་དྲུག་པ། བསམ་སྡིངས་སྒྲུབ་མཆོད།
ནས་སྐད་ཆ་གང་ཡང་མ་བཤད་པར་ཕར་གཡོལ་ཚུར་གཡོལ་གང་ཐུབ་བྱས་
ཀྱང་མི་དེ་གཉིས་ཀྱིས་གཡས་གཡོན་གང་ས་ནས་བཀག་སྟེ་མཐར་མི་གཅིག་
གིས་གཡུ་སྒྲོན་བཟུང་ཞིང་། གཞན་པ་དེས་པདྨ་ལྷ་མཛེས་བཟུང་བས་གཡུ་སྒྲོན་
གྱིས་སྐུ་མཁྱེན་ང་གཉིས་གློད་དང་། མ་གློད་ན་སྐད་རྒྱག་གི་ཡིན་ཞེས་བཤད་
པས་མི་གཅིག་གིས་སྐད་ག་ཚོད་རྒྱག་འདོད་ཀྱང་རྒྱོབ་ཅིག མིས་གོ་བ་ནི་མི་
འདུག སྐད་རྒྱག་རོགས་དགོས་ན་ང་གཉིས་ཀྱིས་ཀྱང་རྒྱག་རོགས་བྱས་ཆོག་
ཅེས་བཤད་ནས་སྐད་རྒྱག་ཁུལ་བྱས། ཡང་གཡུ་སྒྲོན་གྱིས་སྐུ་མཁྱེན། ངས་ཁྱོད་
ལ་རྡོ་ཚད་གཅིག་སྤྲད་ཆོག་ཅེས་བཤད་པས་མི་དེས་གད་མོ་དགོད་བཞིན་དུ་
ང་ཚོར་རྡོ་ཚད་མི་དགོས། མཛེས་མ་བྱུང་ན་དེ་གས་འགྲིག་སོང་ཞེས་བརྗོད་
བཞིན་དུ་ཁོང་གཉིས་ཀྱི་ལུས་ལ་འཐམ་འཁྱུད་བྱེད་པ་མ་ཟད། སྐ་རགས་ཀྱང་
བཤིག་པར་རྩོམ་པ་ན་ཁོང་གཉིས་ནས་ཇག་པ་འདུག་གོ མི་གསོད་པ་འདུག་
གོ་ཞེས་སྐད་ཆེན་པོས་ངུ་འབོད་བྱས།
སྐབས་དེར་གླིང་ཁའི་ནང་དུ་ཡོད་པའི་བསྟན་པས་ངུ་ངག་དང་
ང་འབྲེལ་
བའི་སྐད་དེ་དག་ཐོས་ཏེ་རྣ་བ་དེའི་ཕྱོགས་སུ་གཏད་ནས་ཡིད་གཟབ་ཀྱིས་ཉན་
པས་དེ་ནི་བུ་མོ་གཉིས་ཀྱི་སྐད་ཡིན་པ་ཤེས་ནས་སྐ་རགས་འཆིང་བཞིན་དུ་
སྐད་དེ་གྲགས་སའི་ཕྱོགས་སུ་མྱུར་སྟབས་སུ་རྒྱུག་ནས་ཕྱིན་པས་མི་གཉིས་ཀྱིས་
བུ་མོ་གཉིས་པོ་དེ་རགས་ཀྱི་ཁུག་ཅིག་ཏུ་དབྲིལ་ནས་སྐ་རགས་ཀྱང་བཤིག་ཟིན་
ཏེ་བཙན་གཡེམ་བྱེད་ལ་ཉེ་བ་མཐོང་སྟེ་ཁོང་ཁྲོ་ཆེན་པོས་ཕར་རྒྱུག་ནས་སྐད་
ཆེན་པོས་ཝ་ཡེ་ག་རེ་བྱེད་ཀྱི་ཡོད་དམ། ཉི་མ་ཁ་དཀར་ངོ་དཀར་གྱི་འོག་ཏུ་
147མཛའ་གཅུགས་ཀྱི་མི་ཚེ།
བུད་མེད་ལ་དབང་ཡོད་བྱེད་པ་ངོ་མི་ཚའམ་ཞེས་བཤད་པས་མི་དེ་གཉིས་
ཅུང་འཇིགས་པའི་དབང་གིས་ཡར་ཧོབ་སྟེ་ལངས་ནས་བལྟས་པས་སྐད་ཆ་
ཤོད་མཁན་མི་གཅིག་ལས་མེད་པ་མཐོང་སྟེ་བློ་ལྷོད་ལ་བབས་ཏེ་སེམས་སུ་ཁོ་
མི་གཅིག་གླགས་མི་འཁེལ་བ་མི་འདུག་བསམས་ནས་པདྨ་ལྷ་མཛེས་འོག་ཏུ་
གནོན་མཁན་དེས་གོམ་གང་མདུན་དུ་སྤོས་ནས། ཨཱ། ཁོ་རེ་ཉིན་མོ་དང་མཚན་
མོ་ཡང་མི་ཤེས་པ་ཁྱོད་ལ་ཇུས་གཏོགས་གང་ཡོད། ཁྱོད་ཞ་ར་མིན་ན་ལྟོས་
དང༌། ད་ལྟ་ཉི་མ་ཁ་དཀར་ངོ་དཀར་རེད་དམ། ས་རུབ་ནས་ཟླ་འོད་ཀྱང་སྐྱ་
ཐིང་ངེར་ཡོད་ཀྱང་ད་དུང་ཉི་མ་ཁ་དཀར་ངོ་དཀར་ཟེར་ཁུལ་བྱེད་ཅེས་བརྗོད་
བཞིན་གཉིས་ཀས་ཧ་ཧ་ཧ་ཞེས་ཁྲེལ་དགོད་ཅིག་བྱས། ཡང་མི་གཞན་དེས། ད་
ཉོ་ཆ་གཟེད་འདོད་མི་འདུག་ན་ཁྱོད་རང་འགྲོ་སར་རྒྱུགས་ཤིག གཟིག་ཚང་
སྒོ་རྩར་གླ་བའི་འཕག་འཚག་བརྒྱབས་ནས་ཅི་བྱེད་ཅེས་བཤད་པས། བསྟན་
པས་གཟིག་ཚང་དང་ཁྱི་ཚང་གང་ཡིན་མི་ཤེས། ཁྱོད་སྡུག་ཚོད་ཟིན་ན་ཟིན་ཅིག
སྡུག་ཚོད་མ་ཟིན་ན་ཉོ་ཆ་གཟེད་ཡོང་ཞེས་བཤད་པས་ཁོ་རབ་ཏུ་ཁྲོས་ནས་
བསྟན་པའི་མདུན་དུ་ལྷགས་ཏེ་གཞུ་བར་བརྩམས། ཁོས་ལག་པ་ཡར་འགྱོགས་
རྩིས་བྱས་མ་ཐག་བསྟན་པས་ལག་བདེ་པོའི་ངང་རྫོག་མགོ་གཡས་པས་ཁོའི་
ཁ་དང་སྣའི་མཚམས་སུ་ཤུགས་ཀྱིས་བཞུས་པས་ཁོ་ཨུམ་ཞེས་སྐད་ངན་ཞིག་
ཤོར་བ་དང་སྦྲགས་ལྟག་དགྱེ་ལོག མི་གཞན་དེས་ཚུར་རྒྱུག་ཡོང་ནས་བསྟན་
པའི་བྲང་ནས་བཟུང་མ་ཐག་བསྟན་པས་ཀྱང་ཁོའི་བྲང་ནས་བཟུང་སྟེ་ཤུགས་
ཡོད་ཚད་ཀྱིས་ཁུ་ཚུར་ཞིག་བཞུས་པས་ཁོ་ཡང་ས་ལ་འགྱེལ། དེ་མཐོང་བས་མི་
148ལེའུ་དྲུག་པ། བསམ་སྡིངས་སྒྲུབ་མཆོད།
གཞན་དེ་ཡར་ལངས་ནས་རྡོ་ཞིག་བསྒྲུགས་ནས་ཚུར་རྒྱུག་ཡོང་སྟེ་བསྟན་པར་
བཞུས་ཀྱང་བསྟན་པས་སྒུར་ཙམ་བྱས་པས་རྡོ་དེ་གླིང་ཁའི་རགས་ལ་ཕོག་སྟེ་
ཐག་ཅེས་པའི་སྒྲ་དང་བཅས་མེ་ལྕེ་ཡང་དམར་ལྷང་ཙམ་བྱས། བསྟན་པས་ཕར་
མཆོངས་ཏེ་ཁོའི་བྲང་ནས་བཟུང་སྟེ་རྐང་པ་གཡོན་མས་ཁོའི་རྐང་པ་གཡས་ལ་
རྐང་གུག་ཅིག་བརྒྱབས་ཏེ་ཁོ་ས་ལ་འགྱེལ། མི་གཞན་དེ་ཡོང་གི་མེད་དམ་སྙམ་
ནས་ཕྱི་མིག་ཅིག་བལྟས་པས་ཁོ་ནི་བྲོས་ནས་མཐོང་སར་བསྡད་མེད། འགྱེལ་
ནས་བསྡད་ཡོད་པ་དེའི་བྲང་སྟེང་དུ་རྐང་པས་མནན་ནས་ཡང་བསྐྱར་གཞུ་
བར་བརྩམས་པས་མི་དེས་མཐེ་བོང་གཉིས་ཀ་ཀེར་ནས་སྐུ་མཁྱེན། སྐུ་མཁྱེན་
ཞེས་ཞུ་བ་འཐེན། བསྟན་པས་ལག་པ་མ་བཀྱག་པར་མ་རབས་ཐ་ཤལ་ཁྱོད་
ཚོས་འདི་འདྲ་བྱེད་པ་དཔེ་མི་སྲིད་པ་ཡིན་པས་ངས་ཁྱོད་ད་ལྟ་རང་རྫོང་
དུ་ཁྲིད་ནས་ཁྲིམས་ལ་སྦྱོར་རྒྱུ་ཡིན། ཡར་ལོངས་ཤིག་ཅེས་ཁོའི་གོང་བ་ནས་
བཟུང་སྟེ་ཡར་སློང་རྩིས་བྱས་རུང་ཁོས་ཡར་མ་ལངས་པར་པུས་མོ་བཙུགས་
ཏེ་སྐུ་མཁྱེན། ཐུགས་རྗེས་གཟིགས་ང་རྫོང་ལ་རྩིས་སྤྲད་ན་ཁྱེད་ཀྱིས་མི་གཅིག་
བསད་པ་དང་ཁྱད་མེད་ཅེས་བཤད། བསྟན་པས་ཁྱོད་རྫོང་ལ་རྩིས་སྤྲད་པ་
དང་མི་བསད་པ་ཁྱད་མེད་པའི་རྒྱུ་མཚན་གང་ཡིན་ནམ་ཞེས་དྲིས་པས་ཁོས་
ངའི་ཨ་མ་ལོ་བདུན་ཅུར་ཉེ་བ་ཞིག་ཡོད་པ་དེ་ནད་པ་ཡིན་ལ་རླུང་ཁ་མཐོ་པོ་
ཡོད་པས་ང་རྫོང་ལ་བཅུག་ན་ཨ་མ་རླུང་གིས་ཤི་རྒྱུ་ལས་མེད་པས་ཁྱེད་ཀྱིས་
བྱམས་སྙིང་ལ་དགོངས་ནས་ང་གློད་རོགས་གནང་ཞེས་བཤད། བསྟན་པའི་
སེམས་སུ་སྔར་ལག་ཉེས་ཤོར་ནས་མི་གཅིག་བསད། ད་རེས་ཡང་བསྐྱར་ཁོའི་
149མཛའ་གཅུགས་ཀྱི་མི་ཚེ།
ཨ་མ་ཤི་བ་ཡིན་ན་སྡིག་པ་ཆེན་པོ་ཞིག་གསོག་རྒྱུ་ཡིན་པས་དེ་ལས་ཁོ་ལ་ཕྱིན་
ཆད་འདི་འདྲ་མི་བྱེད་པའི་ཁས་ལེན་ཞིག་བྱེད་དུ་བཅུག་ན་དགའ་སྙམ་སྟེ་ད་
འོ་ན་ཁྱོད་ཀྱིས་ཕྱིན་ཆད་འདི་འདྲ་མི་བྱེད་པའི་མནའ་ཞིག་སྐྱོལ་ཅིག་བྱས་པས་
ཁོས་དཀོན་མཆོག་དཔང་བཙུགས་ཀྱི་མནའ་བསྐྱལ། བསྟན་པས་ཀྱང་ཁོ་གློད་
ནས་ད་ཁྱོད་ཀྱིས་དཀོན་མཆོག་དཔང་འཛུགས་ཀྱི་མནའ་བསྐྱལ་སོང་། རྗེས་
སུ་ལས་ངན་འདི་འདྲ་བྱས་ཚེ་མནའ་བཟས་པའི་སྡིག་པ་རྔམ་པོ་ཆེ་གསོག་རྒྱུ་
ཡིན་པས་དེ་དོན་སེམས་ལ་ཞོགས་ཤིག་ཅེས་བརྗོད་ནས་ཁོ་གཏོང་རྩིས་བྱེད་
སྐབས་གཡུ་སྒྲོན་དང་པདྨ་ལྷ་མཛེས་གཉིས་ནས་ཚུར་ཡོང་ནས་ཁོ་ལ་རྡོག་ཐོ་
གཞུ་བཞིན་དུ་མི་ངན་འདི་ཚོ་ཡན་པར་བཏང་ན་ག་ནས་འགྲིག ཁོ་ངེས་པར་དུ་
རྫོང་ལ་རྩིས་སྤྲོད་དགོས་ཞེས་བརྗོད། བསྟན་པས་ཁོ་ལ་ཨ་མ་ལོ་བདུན་ཅུར་ཉེ་
བ་ཞིག་ཡོད་ཟེར་འདུག་པས་ང་ཚོས་ཁོ་ལ་སྙིང་རྗེ་མ་བྱས་ཀྱང་ཁོའི་ཨ་མ་དེར་
སྙིང་རྗེ་བྱེད་དགོས། ལར་ནས་ཁོས་རྗེས་སུ་འདི་འདྲ་མི་བྱེད་པའི་མནའ་ཡང་
བསྐྱལ་སོང་བས་ཁོ་ལོག་བཏང་ན་དགའ་ཞེས་སོགས་དགེ་བཤད་སྡིག་བཀྲོལ་
མང་པོ་བྱས་མཐར་ཁོ་གཉིས་ནས་ཀྱང་འདོད་བསྟུན་མི་བྱེད་ཀ་མེད་བྱུང་སྟེ་
ཁོ་ལོག་བཏང་། ཁོ་ཕྱིན་མ་ཐག་པདྨ་ལྷ་མཛེས་ནི་སྐ་རགས་ཀྱང་མ་བཅིངས་
པར་ཚུར་མཆོངས་ནས་བསྟན་པའི་སྐེ་ལ་འཁྱུད་དེ་ངུས། དེ་ནས་གཡུ་སྒྲོན་
ཡང་གོང་དུ་གླིང་ཁའི་ནང་དུ་བསྟན་པའི་རྣམ་འགྱུར་དང་བཤད་པའི་སྐད་
ཆ་རྣམས་དྲན་ནས་ངོ་ཚ་ཁ་སྐྱེངས་ཀྱི་ངང་མགོ་བོ་དུད་དེ་བསྟན་པའི་འགྲམ་
དུ་ཡོང་ནས་དེ་རིང་ཁྱེད་མེད་ན་དཔེ་བསགས་སོང་ཞེས་ཅུང་ཟད་ཁ་སྐྱེངས་
150ལེའུ་དྲུག་པ། བསམ་སྡིངས་སྒྲུབ་མཆོད།
པའི་རྣམ་འགྱུར་དང་བཅས་སྐད་ཆུང་ངུའི་ངང་བཤད་པ་དང་། པདྨ་ལྷ་མཛེས་
ལ་ཡང་ད་ཧ་ཅང་ཕྱི་པོ་ཆགས་འདུག་ལོག་མ་ཕྱིན་པ་ཡིན་ན་ཡབ་ཀྱིས་བཀའ་
བཀྱོན་ཕེབས་ཀྱི་རེད་ཅེས་བཤད་པས་པདྨ་ལྷ་མཛེས་ཅུང་ངོ་ཚ་བའི་རྣམ་པ་
དང་བཅས་ལག་གཉིས་བསྟན་པའི་མགྲིན་པ་ལས་ཕབ་སྟེ་སྐ་རགས་འཆིང་
བཞིན་དུ་འདི་ལྟར་བསམས་པ། ཀྱེ་མ་བུ་འཇིགས་གྲགས་འདི་ནི་འཇིགས་པ་
མེད་པའི་དཔའ་བོ་མིང་དོན་མཚུངས་པ་ངོ་མ་ཞིག་ཡིན་ཏེ་འཇིགས་ཞུམ་སྤུ་
ཙམ་མེད་པའི་ངང་ནས་མི་ངན་དེ་གཉིས་ལ་འཐབ་ཅིང་རྣམ་པར་རྒྱལ་བའི་
ངང་ཚུལ་འདི་ལྟ་བུ་མངོན་སུམ་མིག་གིས་མ་མཐོང་ན་ཡིད་ཀྱང་ཆེས་དཀའ་
བ་ཞིག་མ་ཡིན་ནམ། ད་ནི་རང་གི་ངང་ཚུལ་ཇི་བཞིན་གསལ་བར་བརྗོད་
པའི་སྐབས་སུ་བབ་བོ་སྙམ་སྟེ་སླར་ཡང་བསྟན་པའི་གམ་དེར་སོང་སྟེ་སྨྲས་
པ། གལ་ཏེ་མི་ངན་དེ་ཚོས་བདག་གི་ལུས་སྦགས་པ་ཡིན་ན་བདག་ནི་རང་
སྲོག་འདོར་བ་ལས་འོས་མེད་ཀྱང་འཆི་བ་སྲོག་ལ་ཐུག་པའི་འཇིགས་སྐྲག་དེ་ལྟ་
བུའི་སྐབས་སུ་སྐྱབས་གནས་དཀོན་མཆོག་གསུམ་གྱིས་ཉམ་ཆུང་བུ་མོ་གཉིས་
སྐྱོབ་ཕྱིར་ཁྱེད་ཉིད་ཆེད་དུ་མངགས་པར་མཛད་པ་བཞིན་དུ་ངེད་གཉིས་སྐྱོབ་
པར་མཛད་པས། ཁྱེད་ནི་ངེད་གཉིས་ཀྱི་སྲོག་སྐྱོབ་དྲིན་ཅན་ཡང་ཡིན། དེས་
ན་བདག་ནི་ཉི་མ་དེ་རིང་ནས་བཟུང་ཁྱེད་ལས་གཞན་དུ་བསམ་པ་སྐད་ཅིག་
ཙམ་མེད་པས་བརྩེ་བའི་བསམ་པ་འགྱུར་བ་མེད་པའི་རི་མོ་ང་ཡི་སྙིང་གི་རྡོ་ལ་
བརྐོས་ཟིན་ན་ཁྱེད་ནས་ཀྱང་དེ་བཞིན་དུ་བུ་མོ་ང་ཐུགས་ཀྱི་དཀྱིལ་དུ་འཇོག་
པར་མཛད་མི་རིགས་སམ་ཞེས་སྨྲས་ཏེ་བསྟན་པའི་དཔུང་པ་ནས་ལག་གཉིས་
151མཛའ་གཅུགས་ཀྱི་མི་ཚེ།
ཀྱིས་འཐམས་ཏེ་མགོ་བོ་བསྟན་པའི་བྲང་དུ་གཏུགས། བསྟན་པས་ཀྱང་མོའི་
མགོ་ལ་བྱིལ་བྱིལ་བྱེད་བཞིན་དུ་བདག་གིས་ཀྱང་ཁྱེད་ནམ་ཡང་མི་བརྗེད་པའི་
དམ་བཅའ་སྙིང་ལ་བརྐོས་ཡོད་དོ་ཞེས་ཤོད་པའི་སྐབས་སླར་ཡང་གཡུ་སྒྲོན་
གྱིས་ད་བྱོན་ཅིག བཀའ་མོལ་ཡོད་ན་ལམ་དུ་གསུང་བས་ཆོག་ཅེས་བཤད་པས་
པདྨ་ལྷ་མཛེས་ཀྱང་ལག་པ་ཕབ་ནས་བསྟན་པ་དང་དཔུང་པ་གཤིབ་གཤིབ་
ཏུ་ལམ་དུ་ཞུགས།
བསྟན་པ་ནི་བསམ་བརྗོད་ལས་འདས་པའི་ཚོར་བ་ཞིག་བྱུང་ནས་སྙིང་
ག་དིག་དིག་ཏུ་འཕར་ཞིང་ཡིད་ལ་འདི་ལྟར་བསམས་པ། ད་ནི་བདག་གི་རེ་
གོམ་པ་དལ་བུར་སྤོ་བཞིན་དུ་སྨྲས་པ།
བ་དོན་དང་ལྡན་པར་གྱུར་ཏོ་སྙམ་སྟེ་སྤྲོ་བ་འཕེལ་ཅིང་ཡིད་རྣལ་དུ་ཕབ་སྟེ་
འཇིག་རྟེན་འདི་ཡི་མཛེས་མ་ཐམས་ཅད་ཀྱི། །
མཛེས་སྡུག་མ་ལུས་གཅིག་ཏུ་སྤུངས་གྱུར་ཀྱང༌། །
མཛེས་སྡུག་ལང་ཚོའི་ཆ་ཤས་ཡོངས་རྫོགས་པ། །
ཁྱོད་འདྲ་གཅིག་ཀྱང་རྙེད་པར་འགྱུར་མ་ཡིན། །
དེ་ཕྱིར་བདག་གི་ཡིད་དབང་མ་ལུས་པ། །
དང་པོ་མཐོང་མ་ཐག་ཏུ་ཁྱེད་ཀྱིས་འཕྲོག །
ད་ནི་ལྷ་ཡི་བུ་མོ་མཐོང་ན་ཡང་། །
བདག་ཡིད་གཡོ་བའི་གོ་སྐབས་ཅང་སྲིད་དམ།།
ཞེས་བཤད་པས། པདྨ་ལྷ་མཛེས་ཀྱིས་ལན་སྨྲས་པ།
152ཀྱེ་མ་བདག་ཡིད་ཀུན་གསལ་ངོས། །
ཁྱོད་ཞལ་ཉ་གང་ཟླ་བ་འདི། །
དེ་རིང་ཉིད་ནས་རྡོ་བ་ཡི། །
ལེའུ་དྲུག་པ། བསམ་སྡིངས་སྒྲུབ་མཆོད།
རི་མོ་བཞིན་དུ་བརྐོས་ལགས་ན། །
ཟླ་བ་ཀུ་མུད་གནམ་ས་ཡི། །
ཆོད་ཀྱང་རྟག་ཏུ་སྐྱོང་བ་བཞིན། །
བདག་ཟུང་ཡུལ་གྱིས་ཆོད་ན་ཡང་། །
ཐུགས་ལས་འབྲལ་བ་མེད་པ་མཛོད། །
ཅེས་བཤད་པར། ཡང་བསྟན་པས་སྨྲས་པ།
འོན་ཏེ་བདག་ནི་ཁྱོད་ཀྱི་མཚན་ཙམ་ལས། །
འཁྲུངས་ཡུལ་བཞུགས་ཡུལ་ལ་སོགས་མི་ཤེས་པས། །
ཁྱོད་ཉིད་སླར་ཡང་མཇལ་བའི་སྐལ་བ་དག །
རྙེད་ཕྱིར་ཁྱོད་ཀྱི་ཞིབ་གནས་གསུངས་ཤིག་ཀྱེ། །
པདྨ་ལྷ་མཛེས་ཀྱིས་ཡང་སྨྲས་པ།།
དམར་ཡག་སྟག་གི་འཛུམ་དྲུག་ངོམས་པའི་ས། །
ཕྱུགས་རིགས་སྐར་ཚོགས་བཞིན་དུ་བཀྲ་བ་ཡི། །
ལུང་པ་དེ་ནི་བདག་གི་ཕ་ཡུལ་ཡིན། །
ཕུན་ཚོགས་དཔལ་དུ་འབར་བ་བདག་གི་ཁྱིམ། །
ཞེས་བརྗོད་པའི་སྐབས་དེར་ཁོང་ཚོ་སོ་སོར་གྱེས་པའི་ས་དེར་འབྱོར་བས་
153མཛའ་གཅུགས་ཀྱི་མི་ཚེ།
གཡུ་སྒྲོན་གྱིས་ད་ནི་སོ་སོར་གྱེས་པའི་སར་སླེབས་སོང་བས་འདི་མུར་བསྡད་
ན་ནམ་ཕྱེད་ཀྱང་ཟིན་པ་འདུག་ཅེས་བཤད་པས་ཁོང་གཉིས་མི་འདོད་བཞིན་
དུ་གོམ་པ་རེ་ལ་ཕྱི་མིག་རེ་ལྟ་བཞིན་དུ་མུན་ནག་གི་ཁྲོད་དུ་སོ་སོར་གྱེས་སོ། །
དེ་ཡང་འདི་སྐད་ཅེས་བྱ་སྟེ།
རང་རང་གནས་སུ་སོ་སོར་གྱེས་དགོས་པ། །
ལྡོག་ཏུ་མེད་པའི་ན་མཉམ་གཞོན་ནུ་ཟུང་། །
ཐ་དད་ཕྱོགས་སུ་གོམ་པ་སྤོས་ན་ཡང་། །
འབྲལ་བར་མི་འདོད་གོམ་རེར་ཕྱི་མིག་རེ། །ཞེས་སོ།།
དེ་ནས་བསྟན་པ་ཡང་རང་གནས་སུ་ལོག་སྟེ་མལ་དུ་ཉལ་ནས་པདྨ་ལྷ་
མཛེས་ཀྱིས་བཤད་པའི་ཚིག་དེ་དག་གི་ནང་དུ་ཡུལ་མིང་དང་ཁྱིམ་མིང་ཇི་
ཡིན་བཤད་ཡོད་ངེས་ལ་དེ་དག་ངོས་བཟུང་བའི་ཆེད་དུ་བསམ་བློ་བཏང་བས་
ཞིབ་གནས་གསུངས་ཤིག་ཅེས་པའི་ལན་གྱི་ཚིག་རྐང་དང་པོར། དམར་གཡག་
སྟག་ཅེས་པ་དང༌། ཚིག་རྐང་གསུམ་པར་ལུང་པ་དེ་ནི་ཞེས་གསལ་བས་སྟག་
ལུང་དུ་གོ་བ་དང་། ཚིག་རྐང་བཞི་པར་ཕུན་ཚོགས་དཔལ་དུ་འབར་བ་ཞེས་
པས་ཁྱིམ་ཚང་གི་མིང་ནི་ཕུན་ཚོགས་དཔལ་འབར་ཡིན་པ་ཡང་གསལ་པོར་
བསྟན་འདུག་སྙམ། འོན་ཏེ་ཕུན་ཚོགས་དཔལ་འབར་ནི་སྟག་ལུང་ཞེས་པའི་
ཡུལ་དེའི་ནང་གི་འབྱོར་པ་ཆེ་ཤོས་ཀྱི་གྲས་ཤིག་ཡིན་པས་བདག་ལྟ་བུའི་ཁྱིམ་
ཐབ་ཏུ་ཐོབ་པའི་སྐལ་བ་ག་ལ་ཡོད་སྙམ་སྟེ་བློ་མི་བདེ་བ་དང་། པདྨ་ལྷ་མཛེས་
ཀྱི་མཛེས་ཆོས་དང་རྣམ་འགྱུར། དེ་བཞིན་གླིང་ཁའི་ནང་དུ་ཕན་ཚུན་འཕྲད་
154ལེའུ་དྲུག་པ། བསམ་སྡིངས་སྒྲུབ་མཆོད།
ནས་འཐམ་འཁྱུད་བྱས་པའི་གནས་ཚུལ་དང་སྐབས་དེའི་ཚོར་བ་སོགས་རེ་རེ་
བཞིན་ཡིད་ཀྱི་མེ་ལོང་གི་ངོས་སུ་གཟུགས་བརྙན་བཞིན་དུ་འཆར་བའི་ངང་
མཚན་གང་གཉིད་ཡེ་ནས་མ་ཁུག པདྨ་ལྷ་མཛེས་ཀྱང་རང་གནས་སུ་ལོག་
སྟེ་མལ་དུ་ཉལ་ཡང་བསྟན་པའི་ལང་ཚོའི་གཟི་བྱིན་དང༌། སྨྲ་མཁས་ཤིང་ཡ་
རབས་ཀྱི་ངང་ཚུལ་ལྡན་པའི་བྱེད་བབ་རྣམས་རེ་རེ་ནས་ཡིད་ལ་འཁོར་ཞིང༌།
ལྷག་པར་དུ་གླིང་ཁའི་ཟུར་དུ་མི་ངན་དེ་གཉིས་དང་འཐབ་པའི་དཔའ་བོའི་
གཟུགས་བརྙན་མིག་ལམ་དུ་ལྷམ་མེར་འཆར་བ་ལྟ་བུ་བྱུང་སྟེ་ཕོ་རབ་དེ་ལྟ་བུ་
ཞིག་རང་གི་ཚེ་གྲོགས་སུ་བྱུང་ན་དགའ་བ་ལ་སྙམ་པ་སོགས་རྫོགས་རྒྱུ་མེད་པ་
ཞིག་ཡིད་ལ་འཁོར་ཏེ་མཚན་གང་པོ་གཉིད་ཡེ་ནས་མ་ཁུག ཉིན་གཉིས་པར་
ཁོང་གཉིས་ཀ་ཡིད་ཀློང་ཀློང་པོའི་ངང་རང་རང་གི་ཡུལ་དུ་ལོག་གོ ། །།
155ལེའུ་བདུན་པ། སྟག་ལུང་ཚོང་འདུས།
མཛའ་གཅུགས་གསང་གཏམ་སྤྲང་པོའི་གླུ་རུ་བསྐུར། །
དགའ་མའི་རྣ་ཡི་ལམ་དུ་སྤང་པོས་དྲངས། །
དེ་ལན་སྤྲང་པོའི་གདོང་ལ་རི་མོ་བྲིས། །
རིང་ནས་ཡིད་ལ་བརྣག་པའི་འདོད་དོན་གྲུབ། །
སྒྲུབ་ཆོས་ཟིན་རྗེས་མི་རྣམས་རང་གནས་སུ་ཕྱིར་ལོག་བྱས་ཀྱང་བསྟན་
པ་ནི་པདྨ་ལྷ་མཛེས་ཀྱི་མཛེས་ཤིང་ཡིད་དུ་འོང་བའི་བཞིན་གྱི་མདངས་དང༌།
ཕྲ་ལྡེམ་ལུས་ཀྱི་མཛེས་ཆོས། སྙན་འཇེབས་གཏམ་གྱི་འགྱུར་ཁུག་ལ་སོགས་པ་
རྟག་ཏུ་ཡིད་ཀྱི་ཡོལ་གོར་ལྡོག་མེད་དུ་འཆར་ཞིང་། དུས་ཀྱི་ཁོམ་པ་བྱུང་མ་
ཐག་ཏུ་སྟག་ལུང་གང་དུ་ཡོད་པའི་ཕྱོགས་དེར་རྒྱང་ལྟ་བྱེད་པ་དང༌། ཡིད་ལ་
ད་ལྟ་ཉིད་དུ་ཕྱོགས་དེར་འཕུར་ནས་འགྲོ་རྒྱུ་བྱུང་ན་ཅི་མ་རུང་སྙམ་པ་ཁོ་ན་
འཆར་ཞིང་མཚན་མོ་ཉལ་བའི་སྐབས་སུ་ཡང་པདྨ་ལྷ་མཛེས་འཚོལ་དུ་འགྲོ་
བ་སོགས་ཀྱི་རྨི་ལམ་ཡང་ནས་ཡང་དུ་གཏོང་བ་སོགས་བསམ་རྒྱུ་དྲན་རྒྱུ་ནི་དེ་
ཁོ་ན་ལས་མེད་པ་དང༌། པདྨ་ལྷ་མཛེས་ཀྱང་བསྟན་པའི་བྱེད་བབ་དང་རྣམ་
འགྱུར། གཟུགས་དབྱིབས། སྐད་གདངས་སོགས་ཡིད་ལ་ཡང་ཡང་འཆར་བ་
དང་། ལྷག་པར་དུ་མི་ངན་དེ་གཉིས་དང་འཛིང་པའི་རྣམ་པ་ཡིད་ལ་དྲན་
156ལེའུ་བདུན་པ། སྟག་ལུང་ཚོང་འདུས།
སྐབས་འཇིགས་པ་མེད་པའི་དཔའ་བོའི་གཟུགས་བརྙན་ལྟ་བུ་ཡིད་ཀྱི་ཡོལ་
གོར་འགོག་མེད་དུ་འཆར་ཏེ་དགའ་སྐྱོ་འགྲན་པ་བཞིན་དུ་གྱུར། དུས་རྟག་ཏུ་
ཡིད་ལ་བསམ་རྒྱུ་ནི་བསྟན་པ་ཁོ་ན་ལས་མེད་པས་སྣ་དཀར་རྩེའི་ཡུལ་ཕྱོགས་
མཐོང་ཙམ་བྱུང་ན་ཡང་བློ་ཁ་རྫོགས་པ་བཞིན་དུ་ཉིན་རེ་བཞིན་སྣ་དཀར་རྩེ་
མཐོང་ས་ཞིག་ཏུ་ཐེངས་རེ་ཕྱིན་ནས་ཡུད་ཙམ་རེ་བལྟས་རྗེས་གཞི་ནས་ལོག་
འགྲོ་ཡི་ཡོད་པ་རེད།
སྟག་ལུང་ཚོང་འདུས་ཚུགས་ལ་ཉེ་བའི་ཉིན་ཞིག་སངས་རྒྱས་ལགས་ཀྱིས་
ད་ནི་སྟག་ལུང་ཚོང་འདུས་ཚུགས་གྲབས་ཡོད་པས་ད་ལོ་ཚོང་གི་མ་རྩ་ཏོག་
ཙམ་ཡོད་པའི་སྐབས་དང་བསྟུན་ནས་སྟག་ལུང་ཚོང་འདུས་ལ་གཅིག་ཕྱིན་ན་
དགའ་བ་མེད་དམ་ཞེས་བཤད་པས་སྐྱིད་པ་ལགས་ནས་ཀྱང་ཏག་ཏག་རེད་
ཅེས་མོས་མདོག་བྱས་པ་དང༌། ཁྱི་སྐྱག་ཀྱང་དགའ་པོ་བྱུང་ནས་དེ་འདྲ་བྱུང་
ན་དཔེ་ཡག་པོ་ཡོང་བ་འདུག་ཅེས་བཤད། བསྟན་པ་ནི་སྟག་ལུང་ཞེས་པའི་
སྒྲ་དེ་ཐོས་པ་ཙམ་གྱིས་དགའ་ཚོར་སྐྱེས་པ་དང་། ད་ལམ་སྟག་ལུང་དུ་འགྲོ་
ཐུབ་པ་བྱུང་ན་པདྨ་ལྷ་མཛེས་དང་འཕྲད་པའི་དུས་ཤིག་ཡོང་ངེས་ཡིན་སྙམ་
སྟེ་དགའ་ཚོར་ཆེན་པོ་བྱུང་ཡང་སྣང་བ་དེ་ཙམ་མེད་པ་ལྟ་བུར་ཅི་ཡང་མ་
བཤད་པར་བསྡད་པ་རེད། སངས་རྒྱས་ལགས་ཀྱིས་ནང་ནས་འཁུར་རྒྱུ་ཡོད་
པ་ཕུད་ད་དུང་ཚོང་འདུས་སུ་བྲིན་ཆེ་བའི་ཚོང་ཟོག་འགའ་ཞིག་སྒྲུབ་དགོས་
པ་རེད་ཅེས་བཤད་ནས་ཕྱུར་སྐམ་སོགས་ཚོང་ཟོག་འགའ་ཞིག་ཉོ་སྒྲུབ་བྱས་
ཏེ་བོང་རྒྱབ་ལྔ་བྱུང་བ་རྣམས་བདོག་ནས་ཆོས་མཛད་དང་། ཁྱི་སྐྱག་ཁྲིད་དེ་
157མཛའ་གཅུགས་ཀྱི་མི་ཚེ།
ཚོང་ཟོག་རྣམས་བོང་བུ་ལྔ་ལ་བཀལ་ནས་བཞོན་རྟ་རྐྱང་པོ་བཅས་དེད་ནས་
སྟག་ལུང་ཚོང་འདུས་ལ་ཐོན།
སྟག་ལུང་ཚོང་འདུས་དེར་ལྷ་ས་དང༌། གཞིས་རྩེ། རྒྱལ་རྩེ། བྱང་འབྲོག་
སོགས་ཡུལ་ཁག་ཤིན་ཏུ་མང་པོ་ནས་རང་རང་གི་ཡུལ་ཐོན་དངོས་ཟོག་ཁུར་
ནས་ཉོ་ཚོང་བྱེད་ཀྱི་ཡོད་པ་མ་ཟད། རྒྱ་གར་དང་། བལ་ཡུལ། འབྲུག་ཡུལ་
བཅས་ཕྱི་རྒྱལ་ཡུལ་ཁག་ནས་ཀྱང་ཚོང་པ་མང་པོས་རྒྱ་བལ་འབྲུག་གསུམ་གྱི་
ཐོན་ཟོག་མང་པོ་ཁུར་ནས་ཡོང་གི་ཡོད་པས་ཧ་ཅང་འཁྲུག་པོ་ཡོད་པའི་ཚོང་
འདུས་ཤིག་ཡིན། ཁོང་ཚོ་ཚོང་འདུས་ཚོགས་སར་འབྱོར་ནས་ཁྲོམ་ས་བཟུང་སྟེ་
གུར་ཕུབ་ནས་ཚུགས་བབས། ཉིན་གཉིས་པའི་ཞོགས་པ་སྔ་པོ་ནས་ལངས་ཏེ་
མེ་གཏོང་ཆུ་ལེན་གྱིས་ཇ་སྐོལ་ནས་ཞོགས་ཟས་བཟས་རྗེས་ཚོང་ཟོག་རྣམས་
མར་བཤམས། མི་ཚོགས་མང་པོ་ཡོད་པས་གྱོན་ཆས་ཀྱང་གང་ཡག་གྱོན་གྱི་
ཡོད་པ་རེད། ཁྱི་སྐྱག་གིས་འབུ་རས་དཀར་པོའི་སྟོད་ཐུང་གསར་པ་ཞིག་གྱོན་
ཡོད་པས་ཕྱུ་པའི་ཕུ་ཐུང་ཡ་གཅིག་ཕུད་ནས་འབུ་རས་སྟོད་ཐུང་ཕྱིར་མངོན་པ་
བྱས་ཏེ་བསྡད་པ་དང་། རླུང་བསིལ་བུ་ཞིག་བརྒྱབས་པར་བརྟེན་ཕར་ལྟ་དུས་
ལུས་ཀྱི་བ་སྤུ་རྣམས་ཀྱང་ལངས་ཏེ་འཁྱགས་མདོག་ཁ་པོ་ཞིག་ཡོད་པ་མཐོང་སྟེ་
བསྟན་པས་ཁྱི་སྐྱག འཁྱག་གི་མི་འདུག་གམ་ཞེས་དྲིས་པས་ཁྱི་སྐྱག་གིས་ཧི་ཧི་
ཧི། འཁྱགས་འཁྱགས་འཁྱགས་ཀྱི་མི་འདུག་ཅེས་ཁ་འདར་རྒྱག་བཞིན་དུ་ལན་
བརྒྱབ། བསྟན་པ་ནི་ཁོང་དགོད་ཤོར་ཡང་ཁ་རོག་བསྡད་པ་རེད།
བསྟན་པ་ནི་ཁྲོམ་ཡོད་སར་བསྡད་རུང་ཚོང་གི་བསམ་བློ་མེད་པར་
158ལེའུ་བདུན་པ། སྟག་ལུང་ཚོང་འདུས།
ད་རེས་སྟག་ལུང་དུ་སླེབས་པའི་སྐབས་དང་བསྟུན་ནས་པདྨ་ལྷ་མཛེས་དང་
འཕྲད་པའི་གོ་སྐབས་ཤིག་བྱུང་ན་ཅི་མ་རུང་སྙམ་པ་ཁོ་ན་ཡིད་ལ་འཆར་
བཞིན་དུ་གནས། དེ་ལྟ་བུའི་བསམ་པ་ཞིག་བཅངས་ནས་ཡོད་པའི་དབང་གིས་
ཁྲོམ་གྱི་དཀྱིལ་དུ་སླེབས་པའི་བུ་མོ་ཡོད་ཚད་ལ་ལྟ་བར་ཤོར་བའི་རྣམ་པ་དེ་
ཁྱི་སྐྱག་གིས་མཐོང་ནས་ཆོས་མཛད་ཁྱོད་བུ་མོ་ཡོད་ཚད་ཀྱི་རྐུབ་ལ་བལྟས་
ནས་ངོ་མི་ཚ་འམ་ཞེས་བཤད་པས་བསྟན་པ་ཁ་ཅུང་ཟད་སྐྱེངས་ནས་ལན་
གང་ཡང་མ་སློག་པར་ཁ་རོག་ངང་བསྡད། ཉིན་གུང་ཡོལ་ཙམ་ལ་སྤྲང་པོ་པི་
ཝང་གཏོང་མཁན་ཞིག་སླེབས་ནས་པི་ཝང་གཏོང་བཞིན་དུ་གཞས་སྙན་པོ་
ཞིག་བཏང་བས་བསྟན་པས་ཐབས་ཤིག་དྲན་ཏེ་མི་དེ་ཟུར་ཞིག་དུ་ཁྲིད་ནས་
དངུལ་ཏོག་ཙམ་ཞིག་སྦྱིན་ཏེ་ཁྱོད་ཀྱིས་སྟག་ལུང་གྲོང་གི་ནང་དུ་ཡོད་པའི་ཕུན་
ཚོགས་དཔལ་འབར་ཞེས་པའི་གྲོང་པ་ཆེན་པོ་ཞིག་ཡོད་པ་དེའི་སྒོ་རྩར་སོང་
ནས་གཞས་ཚིག་ཏུ།
སྟག་ལུང་སྤང་ལྗོངས་གཡུ་ཡི་གཞོང་པ་ལ། །
ཤྭ་བ་ར་རྩེད་ངོམས་ལ་ཆས་ནས་ཡོད། །
།
བརྩེ་སེམས་ཞགས་པ་བཀོན་ལ་འབད་ཟེར་ན། །
འཇིགས་པ་མེད་པར་འཛོམས་ཤིང་སྐྱིད་པ་འོང༌། །
ཐག་རིང་སྣ་དཀར་རྩེ་ཡི་ངང་པ་དེ། །
སྟག་ལུང་པདྨའི་མཚོ་ལ་ཆས་ཡོད་པས། །
ལྷ་ཡི་ཡུལ་ལས་མཛེས་པའི་ལུང་པ་འདིར། །
159མཛའ་གཅུགས་ཀྱི་མི་ཚེ།
ལྷ་མོ་མཇལ་བའི་ཐབས་ཤིག་བདག་ལ་སྩོལ། །
ཞེས་ལན་འགའ་བཏང་ན་ཁྱེད་ལ་གནང་སྦྱིན་ཆེན་པོ་ཐོབ་པར་ཐེ་ཚོམ་
མེད་པས་ངའི་ངག་ལ་ཉན་ནས་གླུ་འདི་ངེས་པར་དུ་གཏོང་དགོས་པས་མ་
བརྗེད་པ་གྱིས་ཤིག་ཅེས་བརྗོད་པས་ཁོས་ཀྱང་དེ་ལྟར་བྱེད་པའི་ཁས་བླངས་
ཏེ་སོང་།
ཉིན་གཉིས་པའི་ཞོགས་པ་སྤྲང་པོ་དེས་བསྟན་པས་བརྗོད་པ་བཞིན་ཕུན་
ཚོགས་དཔལ་འབར་གྱི་སྒོ་རྩར་སོང་ནས་བསྟན་པས་བསླབས་པའི་གཞས་ཚིག་
དེ་སྐད་ཆེན་པོས་བཏང་བས་དེ་མ་ཐག་གཡོག་མོ་ཞིག་གིས་རྩམ་པ་དང་ཆང་
ཞིག་ཁུར་ནས་ཡོང་སྟེ་ཁོ་ལ་ཆང་གང་བླུགས་ཤིང་རྩམ་པ་དེ་ཁོའི་རྩམ་སྒྱེའི་
ནང་བླུགས། འོན་ཀྱང་ཁོས་ལོག་མ་ཕྱིན་པར་ཡང་བསྐྱར་གཞས་དེ་བཏང་
བས་གཡོག་མོས་ད་ཆང་ནི་བླུགས་པ་ཡིན། རྩམ་པ་ནི་སྟེར་བ་ཡིན་ད་དུང་མ་
ཕྱིན་པ་གང་ཡིན་བྱས་པས་ཁོས་གསོལ་རས་གནང་བ་ཐུགས་རྗེ་ཆེ་ཞུ་ཕྱིར་ཡང་
བསྐྱར་གླུ་ཞིག་འབུལ་བ་ལགས་ཞེས་བཤད་དེ་ཡང་བསྐྱར་གཞས་དེ་བཏང་
བས་པདྨ་ལྷ་མཛེས་གཡབ་སྒོར་དུ་བསྡད་ཡོད་པས་འཇིགས་པ་མེད་པ་ཞེས་
པའི་སྒྲ་དང་། པདྨའི་མཚོ་ཞེས་པ་ལས་པདྨ་དང། ལྷ་ཡི་ཡུལ་ལས་མཛེས་པ་
ཞེས་པ་ལས་ལྷ་མཛེས་ཞེས་པའི་ཚིག་གཉིས་ཀ་ཤིན་ཏུ་གསལ་པོར་ཐོས་པ་
དང་། ལྷག་པར་དུ་འཇིགས་པ་མེད་ཅེས་པའི་སྒྲ་ཙམ་ཐོས་པས་སེམས་ལ་ཚོར་
བ་མི་འདྲ་བ་ཞིག་བྱུང་ནས་ཕྱི་སྒོའི་ཐད་ཀྱི་ཐོག་ཁར་ཕྱིན་ནས་ཉན་པས་གཞས་
ཚིག་ཆ་ཚང་གོ་ཞིང་དོན་རྟོགས་ཏེ་ལམ་སེང་མར་བབས་ཏེ་ཁོའི་འགྲམ་དུ་ཕྱིན་
160ལེའུ་བདུན་པ། སྟག་ལུང་ཚོང་འདུས།
ནས་ཨམ་ཕྲག་ནས་དངུལ་ཏོག་ཙམ་བཏོན་ཏེ་ཁོ་ལ་སྤྲད་ནས་ཁྱོད་ཀྱིས་གཞས་
ཚིག་དེ་འདྲ་གཏོང་དོན་གང་ཡིན། དེ་ག་ནས་གོ་བ་ཡིན་ང་ལ་དྲང་པོར་ཤོད་
དང་བྱས་པས་ཁོས། སླར་ཡང་གཞས་ཚིག་ཏུ།
ཡུལ་སྟག་ལུང་ཚོང་འདུས་ཆེ་མོའི་སར། །
གུར་ཆེན་པོ་བརྒྱ་དང་གུར་ཆུང་སྟོང༌། །
གུར་ཆེན་པོ་བརྒྱ་ཡི་རྫོགས་མཚམས་ན། །
སྟག་འདྲ་བའི་ཕོ་གཞོན་ཞིག་གིས་བསླབས། །
ཞེས་གཞས་བཏང་བས་པདྨ་ལྷ་མཛེས་ནི་གཞས་དེ་སློབ་མཁན་བསྟན་
པ་ཡིན་པ་ཤེས་ཏེ་ཤིན་ཏུ་དགའ་ནས་དགའ་མཆོངས་ཤིག་བྱས་ཏེ་སྤྲང་པོ་དེར་
སྨྲས་པ།
ཁྱོད་རྒྱལ་ཁམས་སྐོར་བའི་གླུ་མཁན་གྱིས། །
ང་བུ་མོའི་སེམས་པ་གསོ་བའི་སྨན། །
གཏམ་བཟང་པོ་སྙན་པོའི་གླུ་ལ་དྲངས། །
དུས་དེ་རིང་བསམ་དོན་གྲུབ་ནས་བྱུང་། །
ཞེས་དང༌། ད་དུང་ཁོ་ལ་ངག་འཇམ་པོའི་ངང་ཁྱོད་འདིར་ཏོག་ཙམ་
སྒུགས་ཤིག་ངས་ཁྱོད་ལ་རྔན་པ་ཞིག་ལེན་དུ་འགྲོ་ཞེས་བཤད་དེ་ནང་དུ་
སོང་། ཡུད་ཙམ་གྱི་རྗེས་སུ་མོས་ཆང་དམ་པི་གང་དང་། ཤ་ལྕུག་གཅིག ཁ་ཟས་
བཅས་ཁུར་ནས་ཁོ་ལ་བཟའ་འཐུང་རྒྱག་ཚད་བྱེད་དུ་བཅུག ཡང་དཀར་
གཉིས་ཁྱེར་བའི་ནང་གཅིག་གི་ནང་དུ་དུ་བའི་དྲེག་པ་དང་། གཅིག་གི་ནང་
་ཡོལ་
161མཛའ་གཅུགས་ཀྱི་མི་ཚེ།
དུ་ས་དཀར་ཞིག་བླུགས་ནས་ཡོད་པ་དེས་སྤྲང་པོ་དེའི་འགྲམ་པ་གཡས་པར་
དུ་དྲེག་དང་། གཡོན་མར་ས་དཀར་དེ་བྱུགས་ཤིང་གཡས་སུ་བྱུགས་པའི་དུ་
དྲེག་གི་དཀྱིལ་གྱི་མིག་ཟུར་ནས་རྣ་གཤམ་བར་དཀར་ཐིག་གཅིག་འཐེན་ཏེ་
སྤྲང་པོ་དེར་སླར་ཡང་དངུལ་སྲང་བཅུ་སྟེར་ནས་སྨྲས་པ། ཁྱེད་ནས་གདོང་
པ་མ་འཁྲུད་པར་ཡང་བསྐྱར་ཕོ་གཞོན་དེའི་དྲུང་དུ་ཐེངས་གཅིག་ངེས་པར་
དུ་འགྲོ་རོགས། ཁོང་གིས་ཀྱང་ཁྱེད་ལ་རྔན་པ་སྟེར་ངེས་ཡིན། གལ་ཏེ་གདོང་
པ་བཀྲུས་པ་ཡིན་ན་ཁོང་གི་སར་མ་ཕྱིན་པ་དང་ཁྱད་པར་མེད་པས་དེ་དོན་
ཡིད་ལ་འཇོག་པར་ཞུ་ཞེས་བཤད་པས་ཁོས་གདོང་པ་འདི་འདྲ་བཟོས་ནས་མི་
མང་པོའི་དཀྱིལ་དུ་འགྲོ་མི་ཤེས་པ་ལྟ་བུ་ཞིག་འདུག་ཀྱང༌། གསོལ་རས་འདི་
འདྲ་གནང་ན་མི་ཞུ་ཀ་མེད་ལགས་པས་དེ་དོན་མ་འཕྱུགས་པ་ཞུས་ཆོག་ཅེས་
བཤད་ནས་ཐོན།
སྤྲང་པོ་དེས་གཡས་གཡོན་གྱི་སྐྲ་ཡིས་གདོང་གི་ཐད་དུ་བཀབ་ནས་ཚོང་
འདུས་ཀྱི་སར་བསྟན་པའི་གུར་གྱི་མདུན་དུ་ཕྱིན་ནས་སྔར་བཞིན་གླུ་བླངས།
བསྟན་པའི་སེམས་སུ་ཁོ་ལ་ལན་གསལ་པོ་ཞིག་ཡོད་ངེས་བསམས་ཏེ་ལམ་སེང་
ཁོའི་མདུན་བསུས་ཏེ་ཁྱོད་ཀྱིས་ཕུན་ཚོགས་དཔལ་འབར་གྱི་སྒོ་རྩར་ཕྱིན་ནམ།
ངས་བསླབས་པའི་གཞས་དེ་བཏང་ངམ། ལན་འདྲ་འཁུར་རྒྱུ་ཡོད་དམ་ཞེས་
དྲིས་པས། ཁོས་རང་གི་ངོ་གདོང་བཀབ་པ་དེ་བསྟན་ཏེ་ཁྱེད་ཀྱིས་གསུངས་པ་
བཞིན་དུ་གྲོང་པ་ཆེན་པོ་དེའི་སྒོ་རྩར་ཕྱིན་ཏེ་གཞས་བཏང་པ་ཡིན་པས་མི་ཡི་
བུ་མོ་མི་འདྲ་བ་ལྷ་ཡི་སྲས་མོ་འདྲ་བ་ཞིག་སྒོ་རྩར་ཕེབས་ནས་དགའ་ཚོར་ཆེན་
162ལེའུ་བདུན་པ། སྟག་ལུང་ཚོང་འདུས།
པོའི་ངང་གསོལ་རས་ཀྱང་གནང་སྟེ་ང་ཡི་གདོང་ལ་འདི་འདྲ་ཞིག་བྱུགས་ནས་
ཁྱེད་ཀྱི་སར་སོང་ཞིག་གསུངས་པ་ལས་ཁ་ལན་ནི་ཚིག་གཅིག་ཀྱང་བསྐུར་མ་
བྱུང་ཞེས་བཤད། བསྟན་པས་བསམ་བློ་ཡུད་ཙམ་བཏང་རྗེས་དགའ་ཚོར་ཆེན་
པོའི་ངང་ཁོ་ལ་དངུལ་སྲང་བཅུ་སྦྱིན་ནས་ཐུགས་རྗེ་ཆེ། ཁྱོད་ཀྱིས་གཞས་ཡག་
པོ་བཏང་འདུག་ཅེས་བཤད། ཁོས་སྐུ་ཞབས་ཐུགས་རྗེ་ཆེ། ད་དུང་གཞས་འདྲ་
སློབ་རྒྱུ་ཨེ་ཡོད་བྱས་པས་བསྟན་པས་ད་གཞས་གསར་པ་སློབ་རྒྱུ་མེད། ཁྱེད་
ཀྱིས་ཁ་ས་བཏང་བའི་གཞས་དེ་གས་འགྲིག་པ་རེད་ཅེས་བཤད། སྤྲང་པོ་དེས་
ཀྱང་གསོལ་རས་གནང་བར་ཐུགས་རྗེ་ཆེ། ལྷན་རྒྱས་སྤྲོ་པོ་ཡོང་བ་ཤོག་ཅེས་
བརྗོད་ནས་སོང་།
བསྟན་པ་དགའ་པོ་བྱུང་དོན་ནི། སྤྲང་པོའི་གདོང་གཡོན་དུ་ས་དཀར་
བྱུགས་པ་ནི་ཁང་པ་ལྷོ་ལྟའི་ཤར་ངོས་སུ་མཚན་མོ་ཟླ་བ་ཤར་བའི་ཚེ་དཀར་
པོ་ཡིན་པ་དང་། གདོང་གཡས་ལ་ནག་པོ་བྱུགས་པ་ནི་ཁང་པ་ཁ་ལྷོ་ལྟའི་ནུབ་
ངོས་སུ་ཟླ་འོད་མི་ཕོག་པས་ནག་པོ་ཡིན་ཞིང་། ནག་པོའི་དཀྱིལ་དུ་མིག་ཟུར་
ནས་དྲངས་པའི་དཀར་ཐིག་འཐེན་པ་ནི་ནུབ་ངོས་ཀྱི་སྒེའུ་ཁུང་ནས་ཐག་པ་
ཞིག་གཏོང་རྒྱུ་ཡིན་པ་མཚོན་པར་བྱས་པ་ཡིན་ལ་བསྟན་པས་ཀྱང་དེའི་དོན་
གསལ་བར་རྟོགས་ཏེ་ཁོ་ལ་དངུལ་སྟེར་བ་ཡིན། ཉིན་དེའི་དགོང་མོ་སངས་
རྒྱས་ལགས་དང་ཁྱི་སྐྱག་གཉིས་གཉིད་དུ་ཡུར་རྗེས་བསྟན་པས་ག་ལེར་ཡར་
ལངས་ཏེ་རྟ་རྐྱང་པོར་སྒ་བརྒྱབས་ནས་ཤར་རྒྱག་སྟག་ལུང་ཕུན་ཚོགས་དཔལ་
འབར་གྱི་ཕྱོགས་སུ་རྒྱུག
163མཛའ་གཅུགས་ཀྱི་མི་ཚེ།
ཅུང་མ་འགོར་བར་ཕུན་ཚོགས་དཔལ་འབར་གྱི་འགྲམ་དུ་འབྱོར། ཁང་
པ་དང་བར་ཐག་དེ་ཙམ་མེད་པའི་ས་ཞིག་ཏུ་གླིང་ཁ་ཞིག་ཡོད་པ་དེའི་ནང་དུ་
རྟ་དེ་ལྕང་སྡོང་ཞིག་ལ་བཏགས་ཏེ་ཤར་རྒྱག་ཁང་པའི་ནུབ་ངོས་སུ་ཕྱིན་ནས་
ཞིབ་པར་བལྟས་པས་ཏག་ཏག་སྒེའུ་ཁུང་ཞིག་ནས་འདྲེང་ཐག་ཅིག་དཔྱང་
ནས་བཞག་ཡོད་པ་མཐོང་། དེ་མ་ཐག་ཕྱུ་པའི་ཕུ་ཐུང་སྐེད་པར་དཀྲིས། ལག་
གཉིས་ ་ལ་མཆིལ་མ་རེ་བཏབ་སྟེ་ཐག་པར་འཁྱུད་པར་བརྩམས་པའི་ཚེ་གློ་བུར་
དུ་ཁྱི་སྐད་དྲག་པོ་སྒྲོག་བཞིན་དུ་ཁྱི་ཆེན་པོ་འཇིགས་སུ་རུང་བ་གཉིས་རྒྱུག་
ཡོང་བས་བསྟན་པ་རབ་ཏུ་སྐྲག་སྟེ་ཐག་པ་གློད་དེ་བྲོས་འགྲོ་དགོས་བྱུང་། ཁོས་
གླིང་ཁའི་གྱང་གི་ནང་དུ་སླེབས་ནས་ལྟ་སྐབས་ཁྱི་དེ་གཉིས་ནི་ས་དེ་གར་ཕར་
འགྲོ་ཚུར་འགྲོ་བྱས་ནས་བསྡད་ཡོད་པ་རེད། བསྟན་པའི་སེམས་ལ་ཏོག་ཙམ་
བསྒུགས་ན་ཁྱི་དེ་གཉིས་གཞན་དུ་འགྲོ་ཤས་ཆེ་བསམས་ནས་ཡུན་རིང་པོ་ཞིག་
བསྒུགས་ཀྱང་ཁྱི་དེ་གཉིས་ནི་གཞན་དུ་མ་ཕྱིན་པར་ས་དེ་རང་དུ་སྡོད་ཀྱི་ཡོད་
པས་དེ་ལྟར་བསྒུགས་ནས་སྡོད་མུར་ཀོ་ཀོ་ཀོ་ཞེས་ཐོ་རེངས་ཀྱི་བྱ་སྐད་དང་པོ་
བརྒྱབས་པས་ནམ་ལངས་ལ་ཉེ་བ་ཤེས་ཏེ་རྟ་བཞོན་ནས་རང་གནས་སུ་ལོག་
མི་འགྲོ་ཀ་མེད་བྱུང༌།
ཨ་ཞང་དང་ཁྱི་སྐྱག་གཉིས་ཀྱིས་མ་ཤེས་པ་བྱེད་ཕྱིར་ཁོང་གཉིས་
ལངས་གོང་སྡོད་གནས་སུ་འབྱོར་བའི་ཆེད་དུ་རྟ་རྒྱུག་བཏང་ནས་ཕྱིན་ཏེ་ནམ་
མ་ལངས་ཙམ་ལ་སྡོད་གནས་སུ་འབྱོར་ཐུབ་ཙམ་བྱུང༌། དེར་སླེབས་རྗེས་རྟ་
སྒ་བཤུས་ནས་རྟ་དང་བོང་བུ་རྣམས་ལ་རྩྭ་ཞིག་བྱིན་ཏེ་ཡུད་ཙམ་རིང་ཉལ་
164ལེའུ་བདུན་པ། སྟག་ལུང་ཚོང་འདུས།
ནས་ཡར་ལངས་དགོས་བསམས་ནས་ཉལ་བས་དེ་མར་གཉིད་ལ་ཤོར་ཏེ་ཉི་
མ་མ་ཤར་བར་ལངས་མ་ཐུབ། སངས་རྒྱས་ལགས་ཡར་ལངས་ཏེ་རྟ་དང་བོང་
བུར་རྩྭ་ཞིག་རྒྱག་རྩིས་བྱས་པས་རྩྭ་བརྒྱབས་ཟིན་པ་ཤེས་ཏེ་ཞོགས་ཇ་བསྐོལ།
ཇ་འཁོལ་བ་དང་བསྟན་པ་དང་ཁྱི་སྐྱག་གཉིས་ལ་ད་ལངས་རན་འདུག་ཅེས་
སྐད་བཏང་བས་བསྟན་པ་གཉིད་སད་དེ་ཉི་མ་ཚ་དིང་ཙམ་ལ་སླེབས་པ་གཞི་
ནས་ཚོར་ཏེ་ཨ་ཞང་ལགས་དགོངས་པ་མ་ཚོམས། ད་བར་གཉིད་དུ་སོང་འདུག་
ཅེས་བཤད། སངས་རྒྱས་ལགས་ཀྱིས་སྐྱོན་མེད་དེ་རིང་གཅིག་པུ་ང་སྔ་བ་བྱུང་
བ་རེད་ཅེས་བཤད།
ཉིན་དེར་བསྟན་པས་ཕུན་ཚོགས་དཔལ་འབར་གྱི་ཁྱི་དེ་དག་གི་ཁ་
གཏད་ཇི་ལྟར་གཅོག་དགོས་ཚུལ་གྱི་བསམ་བློ་མང་པོ་ཞིག་བཏང་མཐར་ལུག་
ཤ་བཞི་ལིང་གཅིག་ཉོས་ཏེ་དུམ་བུ་འགའ་ཞིག་བཟོས་ནས་རས་ཚལ་ཞིག་ཏུ་
བསྒྲིལ། དེའི་དགོང་མོ་ཨ་ཞང་དང་ཁྱི་སྐྱག་གཉིད་དུ་ཡུར་མ་ཐག་རྟ་ལ་སྒ་
བརྒྱབས་ནས་བཞོན་ཏེ་ཕྱིན་པས་ནམ་ཕྱེད་མ་ཟིན་ཙམ་ལ་ཕུན་ཚོགས་དཔལ་
འབར་གྱི་སྒོ་འགྲམ་དུ་འབྱོར། རྟ་དེ་གླིང་ཁའི་ནང་དུ་བཏགས་ནས་ཁང་པའི་
འགྲམ་དུ་ཕྱིན་པས་སྔར་བཞིན་ཁྱི་དེ་དག་རྒྱུག་ཡོང་བས་ཨམ་ཕྲག་ནས་ཤ་དེ་
ནས་རྡོག་པོ་གསུམ་གཡུག་པས་ཁྱི་དེ་ཚོ་མཇུག་མ་རིལ་རིལ་བྱེད་བཞིན་དུ་ཤ་
ཟ་བར་ཕྱིན། དེ་ནས་བསྟན་པས་ཕྱུ་པའི་སྟོད་ཐུང་ཕུད་ནས་སྐེད་པར་དཀྲིས།
ལག་པར་མཆིལ་མ་རེ་བཏབ་ཏེ་ཐག་པར་འཁྱུད་ནས་གོང་དུ་འཛེགས། གཟིམ་
ཆུང་གི་ཁྲ་མའི་འགྲམ་དུ་སླེབས་མ་ཐག་ནང་ནས་པདྨ་ལྷ་མཛེས་ཀྱིས་ཁྲ་མ་
165མཛའ་གཅུགས་ཀྱི་མི་ཚེ།
ཕྱེ་ནས་ནང་དུ་བསུས་ཤིང་། ཁྲ་ཡོལ་རྣམས་བརྒྱབས་ཏེ་གཏམ་ཚིག་གཅིག་
ཀྱང་ཤོད་ལོང་མེད་པར་ཕན་ཚུན་གཉིས་མཆུ་འདབ་སྦྱར་ཞིང་འཐམ་འཁྱུད་
ཡུན་རིང་ཙམ་བྱས་རྗེས་གཞི་ནས་པདྨ་ལྷ་མཛེས་ནས་ཁྱེད་བྱོན་པ་ལེགས། འདི་
འདྲའི་དགའ་བ་ལ་ཨང་། འོ་བརྒྱལ་མ་སོང་ངམ་ཞེས་རྗོད་བཞིན་དུ་བྱི་རིལ་
དང་། ཁ་ཟས་སྣ་ཚོགས་གཏོང་བཞིན་དུ་མདང་ནུབ་བྱོན་མ་ཐུབ་པ་གང་ཡིན་
ནམ་ཞེས་དྲིས། བསྟན་པས་མདང་ནུབ་ཡོང་བ་ཡིན་ཡང་ཁྱི་ཡིས་རྨུགས་པར་
བརྟེན་ཡར་འཛེགས་ཐབས་བྲལ་སོང་ཞེས་བཤད་པས་པདྨ་ལྷ་མཛེས་ཀྱིས་ཨ་
ཁ་དེ་འདྲའི་སྡུག་པ་ལ་ཨང་། ངས་ཁྱེད་ལ་ཁྱི་ཡི་སྐོར་ཞུ་རྒྱུ་མ་དྲན་པ་རེད། འོ་
ན་དོ་ནུབ་ཇི་ལྟར་བྱས་ནས་ཕེབས་སམ་ཞེས་དྲིས་པས། བསྟན་པས་ཁྱི་ལ་ཤ་
སྟེར་བ་ཡིན་ཞེས་སོགས་ཤོད་བཞིན་དུ་ཕན་ཚུན་གཅིག་གིས་གཅིག་ལ་ཆགས་
པའི་རྣམ་འགྱུར་ཇེ་གསལ་ཇེ་གསལ་དུ་སྟོན་ཅིང་མངོན་འདོད་བརྩེ་དགའ་ལ་
རིངས་པའི་དབང་གིས་བསྟན་པས་རང་གི་གོས་ཕུད་པར་བརྩམས་པ་ན་པདྨ་
ལྷ་མཛེས་ནས་བསྟན་པའི་གོས་རྣམས་ཕུད་རོགས་བྱས་ཏེ་རེ་རེ་བཞིན་ལེགས་
པར་ལྟེབ་ནས་སྔས་མགོའི་ཟུར་དུ་བཞག་སྟེ་བསྟན་པ་མལ་དུ་ཞུགས། དེ་ནས་
པདྨ་ལྷ་མཛེས་ཀྱིས་རང་གི་གོས་རྣམས་རེ་རེ་ནས་ཕུད་པར་བསྟན་པ་ནི་མིག་
འཛུམ་པ་མེད་པར་ལྟ་བཞིན་དུ་གནས། ཕྱི་གོས་རྣམས་ཕུད་རྗེས་གྲུའུ་ཙིའི་
འོག་འཇུག་དམར་པོའི་འོག་ནས་ནུ་འབུར་གྱི་དབྱིབས་མཛེས་གསལ་བར་
མངོན་ཞིང༌། སྨད་གོས་གྲུའུ་ཙི་ལྗང་ཁུ་ཤིན་ཏུ་སྲབ་ཅིང་འཇམ་པ་ཞིག་གྱོན་
ཡོད་པའི་འོག་ནས་སྐེད་སྐབས་ཕྲ་ལ་ལྡེམ་པ་དང༌། མཚང་ར་རྒྱས་ལ་བརླའི་
166ལེའུ་བདུན་པ། སྟག་ལུང་ཚོང་འདུས།
དབྱིབས་མཛེས་ཤིང་ཤ་ཡི་ཁ་དོག་ཀྱང་ས་བཞུའི་མདངས་ཀྱི་འོག་ཏུ་གསལ
པོར་མངོན། ལྟ་བཞིན་ལྟ་བཞིན་ཇེ་མཛེས་སུ་འགྲོ་བ་ལྟ་བུ་མཐོང་། པདྨ་ལྷ་
མཛེས་མལ་དུ་དལ་བུར་ཞུགས་ཤིང་ཕན་ཚུན་གཉིས་ཀས་ལུས་ཀྱི་ཆ་ཤས་གང་
སར་རེག་པར་འདོད་པས་པདྨ་ལྷ་མཛེས་ཀྱི་བྲང་ཁེབས་དང༌། སྨད་གོས་ཀྱང་
དལ་བུའི་ངང་ཕུད་ནས་མལ་གཤམ་དུ་རྡོག་པས་ཕུལ་ཞིང་གཡུགས། འབུར་
ཞིང་མཐོ་བའི་ནུ་འབུར་སོགས་ལུས་ཀྱི་ཆ་ཡོངས་སུ་རྫོགས་པ་ལ་རེག་པའི་ཚེ་
བརྗོད་མི་ཤེས་པའི་བདེ་བའི་ཚོར་བ་འཕེལ་བཞིན་དུ་མངོན་འདོད་ཀྱི་བརྩེ་
དགའ་ལ་ལོངས་སུ་སྤྱོད་པ་ལ་མངོན་དུ་ཕྱོགས་པ་ནི་འདི་ལྟར།
ལས་ཀྱིས་འདུས་པའི་མཛའ་གཅུགས་ཟུང་། །
བདེ་ཞིང་ཡངས་པའི་མལ་དུ་ཞུགས། །
འཇམ་ཞིང་མཉེན་པའི་ལག་པ་ཟུང༌། །
གཅིག་གིས་གཅིག་གི་མགུལ་དུ་འཁྱུད། །
བིམ་པའི་མཆུ་འདབ་རབ་སྦྱར་ཏེ། །
ཕོ་ཉའི་བྱ་བ་རྫོགས་པར་བྱས། །
པད་རྩ་ལྟར་དཀར་བརླ་ཡི་སྒོ། །
རབ་ཏུ་ཡངས་པའི་གོ་སྐབས་དབྱེ། །
རབ་དཀར་མཛེས་མའི་པད་སྡོང་ལ། །
གཞོན་ནུ་རྐང་པ་དྲུག་པ་ཡིས། །
རབ་ཏུ་འཁྱུད་ཅིང་རྩི་བཅུད་ཀྱི། །
167མཛའ་གཅུགས་ཀྱི་མི་ཚེ།
རོ་བརྒྱར་ངོམ་པ་མེད་པར་སྤྱད། །
མཚང་རའི་འདེགས་འཇོག་བསྒྱུར་བ་ཡི། །
རབ་ཏུ་སྒྲོག་པའི་སྒྲ་སྙན་ནི། །
འཁུན་པའི་སྒྲ་དང་སྡེབ་པ་ན། །
གླུ་དང་རོལ་མོར་འགྲན་པ་བཞིན། །
འདོད་པའི་གར་གྱིས་དུབ་པ་ཡིས། །
དབང་མེད་འབྱིན་པའི་འཁུན་པའི་སྒྲ། །
གཅིག་རམ་གཅིག་གིས་འདེགས་པ་ནི། །
བུང་བའི་མགྲིན་གླུར་འགྲན་འདོད་བཞིན།།
ཞེས་ཀྱང་བརྗོད་པར་འདོད་དོ།།
དེ་ལྟར་མཛའ་གཅུགས་ཟུང་དེ་མངོན་འདོད་ཀྱི་བརྩེ་དགའ་ལ་ངོམ་པ་
མེད་པར་ཡུན་རིང་དུ་སྤྱད་ནས་དུས་ཀྱང་སོང་བ་མ་ཚོར་བའི་མུར་བྱ་སྐད་
དང་པོ་བརྒྱབས་པ་ནི་ན་མཉམ་ཟུང་དེ་དགའ་དགུར་སྤྱོད་པའི་བདེ་དགའི་
འཚོ་བར་རོལ་བ་ལ་ཕྲག་དོག་སྐྱེས་ཏེ་བར་ཆད་གཏོང་བ་དང་མཚུངས། བྱ་
སྐད་ཐོས་པས་བསྟན་པ་ནི་དངངས་འཚབ་དང་བཅས་ཨ་ཙི་ད་ནི་འགྲོ་རན་
འདུག་ཅེས་བཤད་ནས་ལྷ་མཛེས་ལ་འོ་ཞིག་བྱས་ཏེ་དེ་མར་བྲེལ་འཚུབ་ཀྱི་ངང་
ཡར་ལངས་ཏེ་གོས་རྣམས་ཀྱང་ཚགས་སུ་ཚུད་པ་ཞིག་བྱ་ལོང་མ་བྱུང་བར་དེ་
མར་ཁྲ་མ་ཕྱེ་ནས་ཐག་པར་འཁྱུད་དེ་མར་བབས་ཤིང་བྲོས་པ་ལྟར་རྟ་བཞོན་
ནས་ཕྱིར་ལོག
168ལེའུ་བདུན་པ། སྟག་ལུང་ཚོང་འདུས།
དེ་ནས་བཟུང་སྟེ་ཚོང་འདུས་མ་གྲོལ་བར་སངས་རྒྱས་ལགས་དང་ཁྱི་
སྐྱག་གཉིས་གཉིད་ཁུག་མ་ཐག་སྔར་བཞིན་རྟ་བཞོན་ནས་ཕྱིན་པས་ཕུན་ཚོགས་
དཔལ་འབར་གྱི་ཁྱི་རྣམས་ཀྱང་བདག་པོ་འཕྲད་པ་བཞིན་མཇུག་མ་རིལ་རིལ་
བྱས་ནས་བསུ་བ་བྱེད་པ་ལས་རྨུག་རྩིས་ཙམ་ཡང་བྱེད་ཀྱི་མེད།
ཉིན་མཐའ་མའི་དགོང་མོ་ཡང་བསྟན་པས་སྔར་བཞིན་སོང་སྟེ་མཚན་
མོའི་ཐུན་མཚམས་རྣམས་མངོན་འདོད་ཀྱི་བརྩེ་དགའ་ལ་ངོམས་པ་བྲལ་བར་
རོལ། ན་མཉམ་མཛའ་གཅུགས་ཟུང་དེ་མཚན་གང་རིང་སྐབས་སྐབས་སུ་སྙིང་
གཏམ་སྨྲ་བ་དང་སྐབས་སྐབས་སུ་བརྩེ་དགའི་བྱ་བ་ལ་རོལ་ཏེ་མཚན་གང་
གཉིད་ཀྱང་མེད་པའི་ངང་དེར་སླར་ཡང་བྱ་སྐད་དང་པོ་བརྒྱབས། དེའི་ཚེ་
བསྟན་པས་ཡར་ལངས་ཏེ་ད་ནི་ཚོང་འདུས་གྲོལ་བའི་དུས་ལ་བབས་པས་ང་ཚོ་
དེ་རིང་སྣ་དཀར་རྩེར་ལོག་རྒྱུ་ཡིན་ཞེས་བཤད་ཅིང་སྔར་ནས་གྲ་སྒྲིག་བྱས་པའི་
གཡུ་གྲུ་དམར་ཞིག་ཡོད་པ་དེ་སེམས་རྟེན་ཡིན་ཞེས་པདྨ་ལྷ་མཛེས་ཀྱི་སྐེ་ལ་
གཡོགས། པདྨ་ལྷ་མཛེས་ནས་ཀྱང་རང་གི་སྐེ་ལ་ཡོད་པའི་གཟི་ཡི་དོ་ཤལ་ལས་
གཟི་མིག་གསུམ་པ་ཞིག་ཡོད་པ་དེ་ཕྱུང་སྟེ་བསྟན་པའི་སྐེ་ལ་བཏགས། དཀར་
ཆ་ནག་ཆ་དོད་ཅིང་གྲུང་ཤ་དོད་པའི་དཀྱུས་རིང་འདྲེན་བྱེད་ཟུང་ནས་མིག་
ཆུ་མུ་ཏིག་གི་རྡོག་པོ་ལྟ་བུ་ཁྲུམ་ཁྲུམ་དུ་འབབ། གཅིག་གིས་གཅིག་ལ་འཁྱུད་
ཅིང་སྲོག་ལ་ཐུག་ཀྱང་མཛའ་བའི་སེམས་པ་མི་འགྱུར་དང་། མྱུར་དུ་འགྲོགས་
རྒྱུ་ཡོང་བའི་ཆེད་དུ་གཉིས་ཀས་ངལ་བ་དང་དུ་བླངས་ནས་འབད་པ་བྱེད་རྒྱུའི་
དམ་བཅའ་སྙིང་ལ་བཀོད། བསྟན་པས་ས་ཐག་ཅུང་རྒྱང་ཡང་ངལ་བ་ཁྱད་དུ་
169མཛའ་གཅུགས་ཀྱི་མི་ཚེ།
བསད་དེ་ཁྱེད་དང་ཡང་ཡང་མཇལ་བར་འདོད་པས་གལ་ཏེ་འདིར་སླེབས་
པ་ཡིན་ན་དེའི་ཚེ་ཁྱེད་ལ་བརྡ་ཇི་ལྟར་གཏོང་དགོས་སམ་བྱས་པས། པདྨ་ལྷ་
མཛེས་ཀྱིས་དེ་ནི་ཤིན་ཏུ་སླ་སྟེ་ལྷ་སའི་གཞས་ཚིག་ཅིག་ཏུ་གཟིམ་ཤག་གི་རྩིག་
ཟུར་བརྡུངས་ན། །སྲས་མོ་ཡིས་ཟུར་མཇལ་གནང་ཡོང་། །ཞེས་ཟེར་སྲོལ་ཡོད་
པ་དེ་གསན་མ་མྱོང་ངམ་ཞེས་བཤད་པས་བསྟན་པས་དེ་གོ་མྱོང་། ད་ངས་ཤེས་
སོང་། ཐབས་དེ་ཤིན་ཏུ་ལེགས། ད་ནི་ང་མི་འགྲོ་ཐབས་མེད་ལགས་པས་བདེ་
བར་བཞུགས་ཤིག་ཅེས་བཤད་དེ་འོ་ཞིག་བྱས་ནས་ཤིན་ཏུ་འབྲལ་མི་ཕོད་པའི་
སྡུག་བསྔལ་གྱི་མིག་ཆུ་གཏོང་བཞིན་དུ་སོ་སོར་གྱེས།
སྣ་དཀར་རྩེ་ནས་ཕུན་ཚོགས་དཔལ་འབར་བར་ས་ཐག་ཅུང་རྒྱང་ཡང་
མཛའ་གཅུགས་ཟུང་དེའི་སེམས་པ་གཅིག་ཏུ་འབྲེལ་བས་སོ་སོར་གྱེས་ནས་
ཉིན་ཤས་ཀྱི་རྗེས་སུ་བསྟན་པས་རྟ་བཞོན་ནས་ཕྱིན་ཏེ་ནམ་ཕྱེད་ཡོལ་ཙམ་དུ་
ཕུན་ཚོགས་དཔལ་འབར་དུ་འབྱོར་ནས་སྔར་བཞིན་རྟ་དེ་གླིང་ཁའི་ནང་དུ་
བཏགས། པདྨ་ལྷ་མཛེས་ཀྱིས་བཤད་པ་བཞིན་རྡོ་ཞིག་བསྒྲུགས་ནས་ཁང་པའི་
རྩིག་ཟུར་ཐེངས་འགའ་བརྡུང་པས་ཐོབ་ཐོབ་ཐོབ་ཅེས་པའི་སྒྲ་ཡིས་ལྷ་མཛེས་
གཉིད་ལས་སད། པདྨ་ལྷ་མཛེས་གཉིད་ལས་སད་དེ་བསྟན་པ་འབྱོར་བ་ཤེས་
་ལམ་སེང་ཡར་ལངས་ནས་དེ་མར་སྒེའུ་ཁུང་ནས་ཐག་པ་བཏང་བས་བསྟན་
པ་ཡར་འཛེགས་ཤིང་གཅིག་གིས་གཅིག་ལ་འཁྱུད་ནས་དགའ་བདེའི་དཔལ་དུ་
རོལ། དེ་ནས་བཟུང་སྟེ་མཛའ་གཅུགས་ཟུང་དེ་ཞག་འགའི་ནང་ཐེངས་རེ་ཙམ་
འཛོམས་པའི་འབྲེལ་བ་རྒྱུན་གཏན་ལྟ་བུར་གྱུར་ཏོ།། །།
170ལེའུ་བརྒྱད་པ། མི་དྲག་གི་སྲས་དང་འཕྲད་པ།
འཆི་མེད་བུ་མོའི་མཛེས་པ་ལས་འདས་པའི། །
ལྷ་མཛེས་མཐོང་བས་ལྷ་སྲས་སེམས་པ་ཤོར། །
མཛའ་གཅུགས་ཟུང་གི་མཛའ་བའི་སེམས་པ་ལ། །
བར་དུ་གཅོད་པའི་གེགས་སུ་མི་འགྱུར་རམ། །
ཕུན་ཚོགས་དཔལ་འབར་ཞེས་པའི་ཁྱིམ་ཚང་དེ་ནི་ཁྲལ་པའི་ཁྱིམ་ཚང་
ཞིག་ཡིན་ཡང་ཕུ་ལ་རུ་བ་དང༌། མདའ་ལ་ས་ཞིང་རྒྱ་ཆེ་ཙམ་ཡོད་པའི་ཁྱིམ་
ཚང་ཕྱུག་པོ་ཞིག་ཡིན་པས་ས་ཞིང་རྒྱ་ཆེ་བ་སོགས་ཀྱི་དབང་གིས་གཡོག་ཕོ་མོ་
ཡང་མང་ཙམ་བརྟེན་དགོས་ཀྱི་ཡོད། འོག་གི་རྟ་ནོར་ལུག་སོགས་དང་། སྟེང་
གི་མིའི་གསེར་གཡུ་མུ་ཏིག་གི་རྒྱན་ཆ་སོགས་ཀྱི་འབྱོར་པ་ནི་སྟག་ལུང་ཁུལ་གྱི་
སྒེར་པ་ཁག་གིས་ཀྱང་དོ་མི་ཐུབ་པ་ཞིག་ཡོད་པས་འཚོ་བ་སྐྱེལ་སྟངས་ཀྱང་སྐུ་
དྲག་དང་ཁྱད་པར་ཆེ་བ་མེད། ཁྱིམ་གྱི་ཕ་དེའི་མིང་ལ་རྡོ་རྗེ་རྒྱལ་པོ་ཟེར་ཞིང་
ལུང་པའི་མིས་སྐུ་ཞབས་རྡོ་རྒྱལ་ཞེས་སམ་ཡང་ན་ཕུན་དཔལ་ཡབ་ཆེན་ཞེས་
འབོད་པ་དང་། གཏམ་ཡིག་རྩིས་མཁས་ཤིང་འཇོན་ཐང་ཆེ་ལ་དྲང་ཚུགས་
ལྡན་པ་ཞིག་ཡོད་པས་ལུང་པའི་མིས་ཆ་འཇོག་ཀྱང་ཆེ་ཙམ་བྱེད་ཀྱི་ཡོད། ཁྱིམ་
གྱི་མ་དེའི་མིང་ལ་སྐལ་བཟང་ལྷ་མོ་ཟེར་ཞིང་དེ་ནི་ཁ་ངག་འཇམ་ཞིང་ལག་པ་
171མཛའ་གཅུགས་ཀྱི་མི་ཚེ།
དམ་པོ་ཞིག་ཡོད་པས་གཡོག་པོ་ཚོས་གནང་ཆོག་རྡོ་རིལ་ཞེས་མིང་འདོགས་
བཏགས་ཡོད། གནང་ཆོག་རྡོ་རིལ་ཟེར་བའི་དོན་ནི་ཁ་ནས་གསོལ་རས་གནང་
ཆོག་ཆོག་གི་བཀའ་མོལ་སྙན་ཞིང་འཇམ་པ་བྱམས་བརྩེ་ཆེ་མདོག་ཁ་པོ་ཡོད་
ཀྱང་ཕྱག་དེ་རྡོ་རིལ་ནང་བཞིན་བཀྲེན་པོ་རེད་ཅེས་པའི་དོན་ཡིན། ལུང་པའི་
མིས་ཁོང་གི་མདུན་དུ་ནི་སྐུ་ཞབས་སྙིང་ལགས་ཞེས་འབོད་ཀྱི་ཡོད། པདྨ་ལྷ་
མཛེས་ལ་ནི་ཨ་བ་པདྨ་ལྷ་མཛེས་སམ་བསྡུས་མིང་དུ་ཨ་བ་ལྷ་མཛེས་ལགས་
ཞེས་འབོད་ཀྱི་ཡོད། པདྨ་ལྷ་མཛེས་ལ་གཅེན་མོ་ཞིག་ཡོད་པ་དེའི་མིང་ལ་
འཛོམས་སྐྱིད་ཟེར་ཞིང་པདྨ་ལྷ་མཛེས་ལས་ལོ་གཉིས་ཀྱིས་རྒན་པ་ཞིག་ཡིན་
ལ་སྐྱེ་འབྲས་མཚར་ཞིང་ཡིད་དུ་འོང་བ་ཞིག་ཡོད། ཁྱིམ་དེའི་ཁང་པ་ཡང་སྐུ་
དྲག་གི་གཞིས་ཀ་ལྟ་བུ་ཞིག་ཡོད་པས་ལྷ་ས་ནས་རྒྱ་གར་དང་གཞིས་རྩེ་སོགས་
ཀྱི་བར་ལ་འགྲུལ་བཞུད་བྱེད་མཁན་གྱི་སྐུ་དྲག་ཁག་ཕར་འགྲོ་ཚུར་འོང་བྱེད་
པའི་སྐབས་ཞག་སྡོད་བྱེད་སའི་གནས་ཚང་ཡང་ཡང་བྱེད་ཀྱི་ཡོད།
ཉིན་ཞིག་གི་ཉིན་དགུང་ཕྱེད་ཡོལ་ཙམ་ལ་སྤུ་ཕྲུག་གི་ཕྱུ་པ་དང༌། ལྷམ་
ཡུ་རིང་གྱོན་པའི་རྟ་པ་ཞིག་འབྱོར་ཏེ་པདྨ་ལྷ་མཛེས་ཀྱི་ཕ་ཡི་དྲུང་དུ་ཡོང་ནས་
གུས་པ་ནི་སྒེར་བྱང་གླིང་པའི་ཞབས་གྲས་ཡིན། ང་ཚོའི་སྲས་སྐུ་ཞབས་རྒྱ་གར་
ནས་ཕྱིར་ལོག་ཕེབས་ཀྱི་ཡོད་པས་དོ་ནུབ་འདི་གར་བཞུགས་ཞག་གནང་རྒྱུའི་
གནས་ཚང་གཡར་པོ་གནང་རོགས་ཞུ་རྒྱུར་སྔོན་འགྲོ་བར་བཅར་བ་ཡིན་ཞེས་
བཤད། ཕུན་ཚོགས་དཔལ་འབར་གྱི་ཕ་དེས་ཨ་ཙི་གཟིམས་ཤག་གི་སྲས་སྐུ་
ཞབས་ཕེབས་ཀྱི་ཡོད་ན་འདིར་ཕེབས་སྒྲིག་ཞུ་དང་ཞུ། སྔོན་ལ་གཟིམ་དཔོན་
172ལེའུ་བརྒྱད་པ། མི་དྲག་གི་སྲས་དང་འཕྲད་པ།
ལགས་མར་བཞུགས་ནས་གསོལ་ཇ་བཞེས་དང་། ཞེས་བཤད་ནས་མི་དེར་ཇ་
ཆང་གི་སྣེ་ལེན་བྱས། དེ་ནས་གཟིམ་ཆུང་རབ་གསལ་དུ་གད་ཕྱིད་དང་བསང་
བདུག་བྱས་ཤིང་གདན་ཅོག་ལེགས་པར་བཤམས། དགོང་དྲོ་ཉི་མ་མ་བཞུད་
ཙམ་ལ་སྔོན་འགྲོ་བ་དེ་རྒྱ་ལམ་ཁར་ཕྱིན་ཏེ་ཡུད་ཙམ་སྒུག་མཐར་མགྲོན་པོ་
རྟ་ཧྲག་གསུམ་བྱས་པ་དེ་དག་འབྱོར། སྔོན་འགྲོ་བས་ལམ་སྣ་དྲངས་ནས་ཁོང་
རྣམས་སྒོ་རྩར་འབྱོར་སྐབས་ཁྱིམ་བདག་དང་ནང་གི་ཨ་མ་སོགས་དོན་ནས་
ལག་ཏུ་ཁ་བཏགས་དང་ཕྱེ་མར། ཆང་ཕུད་སོགས་བཏེགས་ནས་བསུ་བ་བྱས།
འགྲུལ་པ་དེའི་ནང་ལོ་ན་ཉི་ཤུ་ཙམ་ལ་སླེབས་པ། གཟུགས་ཕྲ་ལ་རིང་བ། གོས་
ཆེན་སྔོ་ནག་གི་ཕྱུ་པ་མཚལ་ཕྱི་མ་གྱོན་ཞིང་ལྷམ་འཇུར་རྟ་ཡུ་རིང་དང༌།
ཨུ་རུ་
སུའི་པགས་པའི་དམག་ཞྭ་གྱོན་པ། གློ་གཡས་སུ་པི་སི་ཏོལ་ཞེས་པའི་མེ་མདའ་
ཆུང་ཆུང་ཞིག་དང་། སྐེད་པར་མདེལ་ཤལ་དཀྲིས། མིག་ཤེལ་ནག་པོ་བརྒྱབས་
པ་ཞིག་ཡོད་པ་དེ་ནི་མི་དྲག་སྒེར་བྱང་གླིང་པའི་སྲས་ངག་དབང་འཇིགས་བྲལ་
ཟེར་བ་དེ་ཡིན་པས་ཁྱིམ་བདག་གིས་བྱོན་པ་ལེགས་ཞེས་དེ་ལ་ཁ་བཏགས་
བཏང་ཞིང་ཕྱེ་མར་ཆང་ཕུད་བཏེགས་ནས་གུས་ཞབས་དང་བཅས་ཏེ་མདུན་
བསུས་ཏེ་གཟིམ་ཆུང་རབ་གསལ་དུ་གདན་དྲངས་ཤིང་། གྲལ་འགོར་སྡོད་དུ་
བཅུག སྲས་དེས་ཀྱང་ཡབ་ཆེན་བཞུགས་དང་ཞེས་བཤད་པས་ཕ་རྒན་དེས་
གཤམ་དུ་བསྡད། ཇ་ཆང་དང་ཁ་ཏོག་དྲངས་ཏེ་སྣེ་ལེན་གཟབ་རྒྱས་བྱས། ཕ་
དེས་པདྨ་ལྷ་མཛེས་སྐད་བཏང་ནས་གསོལ་ཇ་འདྲེན་དུ་བཅུག པདྨ་ལྷ་མཛེས་
ཀྱིས་སྲས་དེའི་མདུན་དུ་ལྷགས་ནས་ཇ་དཀར་བཏེགས། སྲས་ངག་དབང་
173མཛའ་གཅུགས་ཀྱི་མི་ཚེ།
འཇིགས་བྲལ་ནི་པདྨ་ལྷ་མཛེས་མཐོང་བ་དང་མོའི་འགྲན་ཟླ་བྲལ་བའི་མཛེས་
སྡུག་ལ་ཧང་སང་ཞིང་ཧོན་འཐོར་ནས་མིག་ཅེ་རེར་ལྟ་ཞིང་འགུལ་ཙམ་ཡང་མི་
བྱེད་པར་བསྡད། སྐབས་དེར་ཉེ་བའི་གམ་དེར་ལངས་ནས་བསྡད་ཡོད་པའི་
གཡོག་པོ་ཞིག་གིས་གློ་བསང་ཞིག་བྱས་པས་དྲན་པ་གསོས་པ་ལྟ་བུའི་ངང་པདྨ་
ལྷ་མཛེས་ཀྱི་གདོང་ལ་གཏད་ནས་ཐུགས་རྗེ་ཆེ་ཞེས་བརྗོད་བཞིན་དུ་ཇ་དཀར་
ཚུར་བླངས། ཇ་ཧུབ་གང་བཏུངས་རྗེས་དཀར་ཡོལ་ཚུར་སྤྲོད་ཁུལ་བྱས་ཏེ་པདྨ་
ལྷ་མཛེས་ཀྱི་ལག་པར་རེག་ནས་བཙིར་ཙམ་བྱས། པདྨ་ལྷ་མཛེས་ཀྱི་སེམས་སུ་
ཀྱེ་མ། དེ་འདྲའི་འདྲ་ཆགས་པ་ལ་ཨང་སྙམ་པ་བྱུང་ཡང་སྔར་བསྟན་པ་ཐོག་
མར་འཕྲད་པ་དང་རེག་པའི་སྐབས་ཀྱི་ཚོར་བ་ལྟ་བུ་ཅུང་ཟད་ཀྱང་མ་བྱུང༌། དེ་
ནས་གསོལ་ཚིགས་བཏེགས། གསོལ་ཚིགས་གྲོལ་རྗེས་སྲས་ངག་དབང་འཇིགས་
བྲལ་འཆམ་འཆམ་དུ་འགྲོ་སྐབས་པདྨ་ལྷ་མཛེས་གཡབ་སྒོར་དུ་བསྡད་ཡོད་པ་
མཐོང་ནས་དེའི་གམ་དུ་ཕྱིན་པས་པདྨ་ལྷ་མཛེས་ཀྱིས་ལག་གཉིས་ཀྱི་མཛུབ་
མོ་བསྣོལ་ནས་མགོ་བོ་དུད་ཙམ་བྱས་ཏེ་ཕྱག་འབུལ་ཞིག་ཞུས། དེས་ཀྱང་གུས་
ལན་གྱི་ཚུལ་དུ་མགོ་ཞུམ་ཙམ་ཞུམ་ཙམ་བྱས་ནས་དེ་འདྲ་གནང་མི་དགོས་ཞེས་
བཤད། ཡང་སྲས་དེས་མོ་ལ་ཁྱེད་རང་ལྷ་སར་ཡུན་རིང་བཞུགས་མྱོང་བ་འདྲ།
རེད་དམ་ཞེས་བཤད་པས་མོས་ཡིན་ལགས། ཆུང་དུས་ལོ་བཅུ་ཙམ་ལྷ་སར་
སློབ་གྲྭ་འགྲིམས་ནས་བསྡད་པ་ཡིན། སྲས་སྐུ་ཞབས་ད་ལམ་གང་ནས་ཕེབས་
སམ་ཞེས་དྲིས་པས། ཁོང་གིས་ང་རྒྱ་གར་ནས་ཡོང་བ་ཡིན་ཞེས་བཤད། ཡང་
པདྨ་ལྷ་མཛེས་ཀྱིས་རྒྱ་གར་དུ་ཕེབས་དོན་གང་ཡིན་ནམ་ཞེས་དྲིས་པས། དེ་
174ལེའུ་བརྒྱད་པ། མི་དྲག་གི་སྲས་དང་འཕྲད་པ།
ཡིས་ང་ལོ་བཞིའི་གོང་དུ་རྒྱ་གར་དུ་ཡོད་པའི་དབྱིན་ཇིའི་སློབ་གྲྭ་ཞིག་ཏུ་སློབ་
སྦྱོང་དུ་ཕྱིན་པ་ཡིན་ཞེས་བཤད་པས་པདྨ་ལྷ་མཛེས་ཀྱིས་རྡོ་རྗེ་གླིང་གི་སན་
འཇོ་སེབ་ཟེར་བ་དེ་རེད་དམ་ཞེས་དྲིས་པས་སྲས་དེས་རེད་རེད། ཁྱེད་ཀྱི་ང་
ཚོའི་སློབ་གྲྭའི་མིང་ཡང་མཁྱེན་གྱི་འདུག་ཅེས་བཤད། པདྨ་ལྷ་མཛེས་ཀྱིས་ང་
ལྷ་སར་སྡོད་སྐབས་སློབ་གྲྭ་དེའི་སྐོར་ཏོག་ཙམ་གོ་མྱོང་ཞེས་བཤད། ཡང་སྲས་
དེས་གོམ་པ་གང་མདུན་དུ་སྤོས་ནས་མཐེ་བོང་བསྒྲེངས་ཏེ་དཔེ་རེད། དཔེ་རེད།
ཁྱེད་རང་ནི་མཁྱེན་རྒྱ་ཆེ་ལ་ཤིན་ཏུ་མཛེས་པ་ནི་འདི་ལྟར།
མིག་སྟོང་ཅན་གྱི་རིགས་ལས་མ་བྱུང་ཡང༌། །
འཆི་མེད་བུ་མོའི་མཛེས་པ་ལས་འདས་པ། །
ལྟ་བས་ངོམ་པ་བྲལ་ཁྱོད་མི་ཡིན་ན། །
བདག་ལ་སྙན་པའི་གསུང་གི་གནང་བ་སྩོལ། །
ཅེས་སྨྲས་པས་པདྨ་ལྷ་མཛེས་ཀྱིས།
ལྷ་སྲས་ལྷ་ཡི་ཡུལ་ནས་བྱོན་པ་ལྟའི། །
འཇིགས་བྲལ་གཟི་བྱིན་ཅན་གྱི་སྐུའི་དྲུང་དུ། །
ཉམ་ཆུང་མི་ཡི་བུ་མོའི་རོ་འཛིན་དག །
བཅིངས་པ་བཞིན་དུ་སྨྲ་བར་ག་ལ་ནུས། །
ཞེས་བཤད། ཡང་འཇིགས་བྲལ་གྱིས་སྨྲས་པ།
ཀྱེ་མ་ལྷང་ལྷང་སྒྲོག་པའི་དབྱངས་སྙན་འདི། །
དབྱངས་ཅན་རྒྱུད་མངས་སྒྲ་འམ་ཡང་ན་ནི། །
175མཛའ་གཅུགས་ཀྱི་མི་ཚེ།
དྲི་ཟའི་གླིང་བུ་ཡང་ན་ཁྱེད་ཀྱི་གསུང་། །
གང་ཡིན་བདག་ཡིད་ཐེ་ཚོམ་ལྡོག་པར་དཀའ། །
ཕྲ་ཞིང་ལྡེམ་པས་བདག་ཡིད་འཕྲོག་པ་ཡིས། །
ཁྱེད་སྐུ་ཙ་རིའི་སྨྱུག་མ་དང་མཚུངས་ཀྱང༌། །
དེ་ནི་སྒེག་ཉམས་བྲལ་བ་བེམ་པོའི་གཟུགས། །
ཁྱོད་སྐུ་འཇོ་སྒེག་ལྡན་པ་མི་ཡི་ལུས།།
ཞེས་བརྗོད་ནས་ཡང་བསྐྱར་གོམ་པ་གང་མདུན་དུ་སྤོས་ནས་ཉེ་བར་
བཅར་ཏེ་ལག་གཡས་པ་བརྐྱངས་ནས་པདྨ་ལྷ་མཛེས་ཀྱི་ལག་པར་འཆང་བར་
བརྩམས་པ་ན། པདྨ་ལྷ་མཛེས་ཀྱིས་གོམ་པ་གང་ཕྱིར་བཤིག་ནས།
མ་མཛད་མ་མཛད་མཁྱེན་པའི་རྒྱལ་པོ་མཆོག །
སྐུ་རུས་མཐོ་བའི་མི་ཆེན་དཔོན་པོའི་སྲས། །
ཕལ་པའི་བུ་མོ་ང་འདྲར་ཐུགས་ཆགས་ཚེ། །
ཀུན་གྱིས་འཕྱ་བའི་གནས་སུ་མི་འགྱུར་རམ། །
ཞེས་བཤད་ནས་གོམ་པ་དོ་ཙམ་གྱིས་བར་ཆོད་པར་བྱས་ནས་བསྡད།
ཡང་འཇིགས་བྲལ་གྱིས། གོམ་པ་གང་མདུན་དུ་སྤོས་ནས་སྨྲས་པ།
མ་གསུངས་མ་གསུངས་མཛེས་མ་ཁྱེད་འདྲ་བ། །
མཇལ་བ་དེ་ཡང་བསོད་ནམས་བཟང་པོའི་མཐུ། །
ད་ནི་བདག་ཡིད་ཁྱེད་ཀྱིས་འཕྲོག་ཟིན་པས། །
བདག་གི་རེ་བ་དོན་དང་ལྡན་པར་མཛོད། །
176ལེའུ་བརྒྱད་པ། མི་དྲག་གི་སྲས་དང་འཕྲད་པ།
སྨྲས་པ།
ཅེས་བཤད་པས། ཡང་པདྨ་ལྷ་མཛེས་ཀྱིས་གོམ་པ་གང་ཕྱིར་བཤིག་ནས་
དོ་ལོ་སྔོན་པོ་ཁ་མདོག་མཚར་ན་ཡང༌། །
་ཆེན་དཔོན་པོའི་སྙན་རྒྱན་ཡོང་དོགས་མེད། །
ཁྲལ་པའི་བུ་མོ་མཛེས་ཀྱང་སྡེ་དཔོན་གྱི། །
ལྷ་སྲས་མཆོག་གི་སྐུ་ཟླ་ག་ལ་འོས། །
ཞེས་བཤད་ནས་མགོ་ཞུམ་ཙམ་གྱི་གུས་ལུགས་ཤིག་བྱས་ཏེ་ཁ་ཕར་སློག་
ནས་ཕྱིན་པས། སྲས་དེས་ལག་པ་བརྐྱང་ཙམ་བྱས་ཏེ་ཝ་ཡེ་ཞེས་འབོད་ཀྱང་
པདྨ་ལྷ་མཛེས་ནས་སྣང་བ་མ་བཏང་བར་རང་གནས་སུ་སོང༌། འཇིགས་བྲལ་
གྱི་བསམས་པར་བུ་མོ་འདི་འདྲ་བའི་མཛེས་མ་ནི་རྒྱ་བོད་གང་དུའང་སྔར་ཡང་
མ་མཐོང་ལ་ཕྱིས་ཀྱང་མཐོང་བར་དཀོན་པ་ཞིག་ཡིན་པས་རྙེད་པར་དཀའ་བ་
འདི་ལྟ་བུ་བདག་གི་འདུན་མར་ཅི་ནས་ཀྱང་ཐོབ་པར་བྱའོ། །དེའི་ཆེད་དུ་ད་
ལྟ་ནས་མ་འབད་ན་ཕྱིས་ནས་གེགས་བར་ཅི་ཡང་སྲིད་པས་དོ་ནུབ་རང་ནས་
མཛེས་མ་དེ་ག་ལ་བར་ཕྱིན་ཏེ་རང་གི་བརྩེ་བའི་བསམ་པ་མཚོན་པའི་གཏམ་
སྙན་པར་སྨྲས་ན་དེས་ཀྱང་བདག་གི་རེ་བ་དོན་དང་ལྡན་པར་བྱེད་ཀྱང་སྲིད།
འོན་ཏེ་དེའི་མལ་ས་གང་དུ་ཡོད་པ་མི་ཤེས་ན་མི་འགྲིག་པས་དེ་ཤེས་པའི་
ཐབས་ལའང་འབད་པར་བྱའོ་སྙམ། དེ་ལྟར་བསམ་བཞིན་པའི་ངང་ས་རུབ་
ཅིང་ཆབ་གསང་ཞིག་ཏུ་ཕྱིན་པས་གསང་སྤྱོད་ཀྱི་འགྲམ་དུ་བུ་མོ་པདྨ་ལྷ་མཛེས་
འདྲ་བ་ལ་གོས་གྱོན་སྟངས་དང་རྣམ་འགྱུར་སོགས་ཅུང་མི་འདྲ་བ་ཞིག་དང་།
177མཛའ་གཅུགས་ཀྱི་མི་ཚེ།
གཡོག་མོ་ལག་བཞུ་འཁྱེར་ནས་ཡོང་བ་ཞིག་དང་ཐུག བུ་མོ་དེས་འཇིགས་བྲལ་
ལ་མགོ་ཞུམ་ཙམ་བྱས་ཏེ་གཡོག་མོ་དེར་སྲས་སྐུ་ཞབས་ལ་གཟིམས་བཞུ་ཕུལ་
ཅིག་ཅེས་བཤད་ནས་རང་གནས་སུ་སོང་། གཡོག་མོ་དེས་ལག་བཞུ་བཏེགས་
ནས་གསང་སྤྱོད་གྱི་སྒོ་འགྲམ་དུ་བསྐྱལ། འཇིགས་བྲལ་ཆབ་གསང་ཚར་ནས་
དོན་ཡོང་སྐབས་གཡོག་མོ་དེ་དེ་གར་སྒུག་ནས་བསྡད་ཡོད་པས་དེས་གཟིམ་
ཆུང་གི་སྒོ་འགྲམ་བར་བཞུ་མར་བཏེགས། སྐབས་དེར་འཇིགས་བྲལ་གྱིས་ཐབས་
ཤིག་དྲན་ཏེ་ཨམ་ཕྲག་ནས་བརྒྱ་ལོར་ཞིག་བཏོན་ཏེ་གཡོག་མོ་དེར་སྦྱིན་ནས་
པདྨ་ལྷ་མཛེས་ཀྱི་གཟིམ་ས་གང་དུ་ཡོད་དམ་ཞེས་དྲིས་པས་གཡོག་མོ་དེས་
བརྒྱ་ལོར་མཐོང་སྟེ་དགའ་ཐག་ཆོད་ནས་སྒོ་གཤིབ་གཤིབ་ཏུ་ཡོད་པའི་ཁང་པ་
གཉིས་ལ་མཛུབ་མོ་བཙུགས་ཏེ་ཨ་བ་ལྷ་མཛེས་ཀྱི་གཟིམ་ཆུང་ནུབ་དང༌། ཨ་
བ་འཛོམས་སྐྱིད་ཀྱི་གཟིམ་ཆུང་ལྷོ་ཞེས་ཁང་པ་གཉིས་ལ་མཛུབ་མོ་བཙུགས་ཏེ་
བསྟན། འཇིགས་བྲལ་གྱིས་ཐུགས་རྗེ་ཆེ་ཞེས་གཡོག་མོ་དེའི་ཕྲག་སྟེང་དུ་བཅག་
ཙམ་བྱས་ནས་རང་སྡོད་སའི་གཟིམ་ཆུང་དུ་འཛུལ། གཡོག་མོ་དེ་ནི་འཇིགས་
བྲལ་གྱི་ལང་ཚོའི་དཔལ་ལ་ཡིད་ཤིན་ཏུ་ཆགས་པའི་གནས་སྐབས་དེ་ལྟ་བུ་ཞིག་
གི་ཐོག་ཏུ་དེས་རང་གི་ཕྲག་པ་ལ་རེག་ཙམ་བྱས་པ་དེས་རེ་ཞིག་ལུས་སྦྲིད་པ་
ལྟ་བུར་གྱུར་ཅིང་ཁ་ཡང་ཟུམ་མི་ཐུབ་པའི་ངང་རང་གནས་སུ་སོང་། གཡོག་
མོ་དེ་འཛོམས་སྐྱིད་ཀྱི་སར་སླེབས་སྐབས་འཛོམས་སྐྱིད་ཀྱིས་བུ་མོ་དེར་སྒྲོལ་
དཀར། སྲས་སྐུ་ཞབས་དེ་འདྲ་ཆགས་པོ་ག་འདྲ་ཞིག་མི་འདུག་གམ་བྱས་པས་བུ་
མོ་དེས་ཨ་བ་ཁྱེད་རང་ཐུགས་ཁག་མེད་ལྷ་ཡུལ་དུ་ལྷ་ཡི་སྲས་ཟེར་བ་ཤིན་ཏུ་
178ལེའུ་བརྒྱད་པ། མི་དྲག་གི་སྲས་དང་འཕྲད་པ།
མཛེས་པོ་དེ་འདྲ་ཡོད་ཚུལ་སྒྲུང་གི་ནང་བཤད་པ་གོ་མྱོང་ཡང་མིག་གི་མདུན་
དུ་ལྟ་བའི་ངོམ་པ་བྲལ་བ་མཐོང་མ་ཐག་ཏུ་སྙིང་ཁ་ལྡིག་ལྡིག་ཏུ་འཕར་བ་བྱེད་
པ་དེ་འདྲ་ནི་དེ་རིང་མ་གཏོགས་མཐོང་མ་མྱོང་འོན་ཀྱང་མི་གཡོག་རྒྱུག་མཁན་
གྱི་བུ་མོ་ང་ཚོ་ལྟ་བུ་ལ་ནི་ཤེལ་སྒོའི་ནང་གི་མོག་མོག་གི་དཔེ་ལྟར་མིག་གིས་
ལྟ་བ་ཙམ་ལས་སྐུ་ལུས་ཀྱི་ཆ་ཤས་ཙམ་ལ་རེག་པའི་གོ་སྐབས་ཀྱང་ག་ལ་ཡོད་
ཨ་བ་ཁྱེད་རང་གི་ཐུགས་ལ་བབས་ན་ཐུགས་འདོད་འགྲུབ་པའི་རེ་བ་མེད་པ་
ག་ལ་ཡིན། ལག་པ་ལ་ཤ་ཡོད་ན་ནམ་མཁའ་ལ་བྱ་ཟེར་བ་ལྟར་པདྨ་ལྟ་བུའི་
ཞལ་རས་དང་ཙ་རིའི་སྨྱུག་མ་ལྟ་བུའི་སྐུ་གཟུགས་དེ་ཚོ་སྐྱེ་བོ་འགུགས་པའི་
ལྕགས་ཀྱུ་ལྟ་བུ་མ་ཡིན་ནམ། དེ་རིང་ཨ་བ་ལྷ་མཛེས་དང་བཀའ་མོལ་གནང་
སྟངས་ལ་བལྟས་ན་སྲས་སྐུ་ཞབས་དེ་ཐུགས་སེམས་ཤོར་བའི་བཟོ་འདུག་ཀྱང་
ཨ་བ་ལྷ་མཛེས་ཀྱི་གནང་སྟངས་ལ་གཞིགས་ན་ཞལ་ཡ་གནང་འདོད་མེད་པ་
འདྲ་པོ་འདུག་པས་དེ་རྩིས་དགོངས་པ་བཞེད་ན་མི་དགའ་འམ། ཞེས་བཤད་
པས་འཛོམས་སྐྱིད་ཀྱིས་སྒྲོལ་དཀར་ནི་དེ་འདྲའི་ཤོད་རྒྱུ་ལ་ཨང་སྡེ་དཔོན་ཆེན་
པོའི་སྲས་དེ་ཚོས་ང་ཚོར་ཡ་ག་ནས་བྱེད་ཅེས་བཤད། འཛོམས་སྐྱིད་ཀྱི་སེམས་
ལའང་དེ་བདེན་དེ་གྲོགས་སུ་ཐོབ་ན་ཅི་མ་རུང་སྙམ་པ་བྱུང༌། འཇིགས་བྲལ་ནི་
རང་གནས་སུ་སོང་ནས་གོས་ཕུད་ཅིང་མལ་སར་འཛུལ་ཡང་བསམ་རྒྱུ་ནི་པདྨ་
ལྷ་མཛེས་སར་ཇི་ལྟར་འགྲོ་རྒྱུ་དང་གཏམ་ཇི་ལྟར་ཤོད་པ། བརྩེ་དགའི་བྱ་བ་ལ་
ཇི་ལྟར་ལོངས་སུ་སྤྱོད་རྒྱུ་སོགས་ཁོ་ན་བསམ་བཞིན་དུ་མི་ཉལ་ཁྱི་ཉལ་གྱི་དུས་
ཁོ་ན་བསྒུགས་ནས་ཡུན་རིང་ཙམ་སོང་རྗེས་གང་སར་འཇམ་ཐིང་ངེར་གནས།
179མཛའ་གཅུགས་ཀྱི་མི་ཚེ།
སྐབས་དེར་གཞི་ནས་ད་ནི་དུས་ལ་བབས་སོ་སྙམ་སྟེ་ཡར་ལངས་ཏེ་པདྨ་ལྷ་
མཛེས་ཡོད་སའི་ཁང་པ་དེའི་སྒོ་འགྲམ་དུ་ཕྱིན་ནས་ག་ལེར་སྒོ་བརྡུངས། སྒོ་
ཐེངས་འགའ་བརྡུངས་ཀྱང་ལན་ཆ་གང་ཡང་མེད་པར་བརྟེན་མོ་གཉིད་ཁུག་
སྟེ་མ་ཚོར་བ་ཡིན་ནམ། ཡང་ན་སྒོ་འབྱེད་པར་མ་འདོད་ཡིན་ནམ་སྙམ་སྟེ་སྒོ་
རྡུང་ཤུགས་ཆེ་ཙམ་བྱས་ཀྱང་སྔར་བཞིན་ལན་ཆ་རྩ་བ་ནས་མ་བྱུང་བས་ད་ནི་
མོས་སྒོ་འབྱེད་པར་མ་འདོད་པའམ་འབྱེད་མ་ནུས་པའོ་སྙམ་ནས་རང་གནས་
སུ་ཕྱིན་ནས་སུས་སིའི་དམག་གྲི་ཁ་མང་པོ་ཡོད་པ་དེ་བླངས་ཏེ་སྒོའི་སེར་ཁའི་
ནང་དུ་གྲི་བཙུགས་ཏེ་ཨ་ཤིང་ཕྱེ་ནས་ནང་དུ་འཛུལ། ལག་བཞུ་བརྒྱབས་པས་
པདྨ་ལྷ་མཛེས་ནི་གཉིད་ཁུག་མེད་པར་མིག་ཕྲ་རིག་གེར་བལྟས་ནས་བསྡད་
ཡོད་པ་མཐོང་། འཁྱགས་པ་དང་ཆགས་མྱོས་ཀྱི་འདར་སྐད་འབྱིན་བཞིན་དུ་
དེའི་སྔས་ཀྱི་འགྲམ་དུ་ཕྱིན་ནས་མཛེས་མ་ལགས། ང་ཁྱེད་དང་མཉམ་དུ་ཉལ་
ན་འགྲིག་གམ་བྱས་པས་པདྨ་ལྷ་མཛེས་ནི་དེའི་ལང་ཚོའི་དཔལ་ལ་ཅུང་ཟད་
ཆགས་པ་ཡིན་ནམ་གང་ཡིན་མི་ཤེས་པའི་ཚོར་བ་ཞིག་དང་བཅས་སྙིང་ཁ་རྡིག་
རྡིག་ཏུ་འཕར་ཡང་ཡུད་ཙམ་ཅི་བྱེད་འདི་བྱེད་མེད་པར་གྱུར། དེ་ནས་རང་གི་
མཛའ་གྲོགས་ཆོས་མཛད་བསྟན་པའི་མཛའ་གཅུགས་གཡོ་བ་མེད་པའི་བཞིན་
རས་ཀྱི་འཛུམ་མདངས་སོགས་ཡིད་ལ་ལྷང་ངེར་འཆར་ཏེ་མལ་ཟན་གྱི་ཁ་དམ་
པོར་བཟུང་ནས་སྲས་སྐུ་ཞབས་འདི་འདྲ་མ་གནང་། ཁྱེད་ནི་སྡེ་དཔོན་མི་དྲག་
གི་སྲས་རེད། ང་ནི་ཁྱིམ་ཚང་ཕལ་པའི་བུ་མོ་ཡིན་པས་ང་གཉིས་མཉམ་དུ་
ཡོང་ཐབས་རྩ་བ་ནས་མེད་པས་འདིར་མ་བཞུགས་པར་ཕར་གཟིམ་དུ་ཕེབས་
180ལེའུ་བརྒྱད་པ། མི་དྲག་གི་སྲས་དང་འཕྲད་པ།
ཤིག འདི་མུར་བཞུགས་ན་སྐུ་ཡང་བསིལ་ཡོང་ཞེས་བཤད་ནས་མགོ་བོ་མལ་
ཟན་གྱིས་བཏུམས་ནས་བསྡད།
ངག་དབང་འཇིགས་བྲལ་གྱིས་ཁྱེད་རང་དེ་འདྲ་མ་གསུངས། ང་ནི་ཁྱེད་
རང་མཐོང་མ་ཉིད་དུ་ཡིད་དབང་རབ་ཏུ་འཕྲོག་སྟེ་ཚེ་གང་གི་གཏན་གྲོགས་
འདི་ཉིད་དོ་སྙམ་ནས་ཁྱེད་ལས་གཞན་དུ་མི་འཚོལ་བའི་དམ་བཅའ་སྙིང་ལ་
བཀོད་པ་ཡིན་པས་ང་ཡི་རེ་བ་དོན་དང་ལྡན་པ་ཅི་ནས་ཀྱང་མཛོད་ཅིག ངས་
སྒོ་ཡང་ཡང་བརྡུངས་ཀྱང་ཕྱེ་མཁན་མ་བྱུང་བར་སྒོ་འགྲམ་དུ་ཡུན་རིང་ཙམ་
ལུས་པས་ད་ནི་ལུས་ཀྱི་དྲོད་ཀྱང་ཤོར་ནས་བཟོད་དཀའ་བའི་གནས་སུ་གྱར་བ་
ལགས་ན་ད་དུང་འདི་ལྟར་འཇོག་པ་ཁྱེད་ཀྱིས་ཕོད་པ་འདུག་གམ་ཞེས་བཤད་
པས། པདྨ་ལྷ་མཛེས་ནི་དེའི་སྨྲ་མཁས་ཤིང་སྐྱེ་འབྲས་མཚར་བའི་དབང་གིས་
དེ་ལ་ཆགས་པ་དང་བརྩེ་བ་ཅུང་ཟད་སྐྱེས་ཏེ་དངོས་འབྲེལ་དེ་མུར་འཇོག་
པ་བློ་ཡིས་མི་བཟོད་པ་ལྟ་བུ་བྱུང་ཡང་དེའི་འདོད་པ་བསྐོངས་པ་ཡིན་ན་ནི་
རང་གི་སྙིང་གྲོགས་བསྟན་པ་ལ་རྒྱབ་གཏོད་བྱས་པར་སོང་བས་སྙིང་གྲོགས་
བར་གྱི་དམ་ཚིག་ལ་གནོད་རྒྱུ་ལགས་ན་ད་ནི་ཅི་བྱས་ཀྱང་འདི་ཡི་བསམ་པ་
ལྡོག་པའི་ཐབས་ཤིག་མི་བྱེད་ཐབས་མེད་ལགས། འོན་ཏེ་ཕ་རོལ་པོ་ཁོང་ཁྲོ་མི་
སྐྱེ་བ་ཞིག་བྱའོ་སྙམ་ནས་ཡུད་ཙམ་བསམ་བློ་བཏང་རྗེས་ཐབས་ཤིག་དྲན་པ་
སྟེ། རང་གི་མཛུབ་མོར་སོ་བཏབ་ནས་ཁྲག་དེ་རང་གི་ལག་པ་ལ་བྱུགས། མགོ་
ཡར་བཏོན་ནས་སྲས་སྐུ་ཞབས་བུད་མེད་ཚོས་རང་ལ་ཟླ་མཚན་ཡོང་བ་གཞན་
ལ་ཤོད་པར་འཛེམ་ཆ་བྱེད་པ་ནི་ཁྱེད་ཀྱིས་མཁྱེན་ཆོས་ལགས། དེས་ན་ངས་
181མཛའ་གཅུགས་ཀྱི་མི་ཚེ།
ཀྱང་ད་བར་ཁྱེད་ལ་ཞུ་མ་ཕོད་ཀྱང་ད་ནི་མི་ཞུ་ཀ་མེད་ལགས། ད་ལྟ་ཟླ་མཚན་
སླེབས་ནས་ཡོད་པས་འདི་མུར་མཉམ་དུ་བཞུགས་ན་ཁོ་མོའི་ལུས་ལ་གནོད་རྒྱུ་
མ་ཟད། ཁྱེད་ལ་ཡང་སྐུ་གྲིབ་ཕོག་ངེས་ལགས་པས་འདི་འདྲ་མི་མཛད་པ་ཞུ་
བྱས་པས། འཇིགས་བྲལ་གྱིས་ཟླ་མཚན་འབབ་པ་བདེན་ནམ། གལ་ཏེ་བདེན་
པ་ཡིན་པའི་དབང་དུ་བཏང་ནའང་ཡུད་ཙམ་རིང་མཉམ་དུ་ཉལ་བ་ལ་སྐྱོན་
ཨེ་ཡོད། ལུས་ཀྱི་ཆ་ཤས་ཙམ་རེག་པའི་བདེ་བ་ཞིག་མྱོང་དུ་བཅུག་ན་མི་འགྲིག་
གམ། སྐུ་མཁྱེན། ཡུད་ཙམ་ཞིག་ཉལ་དུ་འཇུག་རོགས་མཛོད། ངའི་མི་ཚེའི་
ནང་དུ་ཁ་ནས་སྐུ་མཁྱེན་ཞེས་པའི་ཚིག་འདི་བརྗོད་པའང་དང་པོ་ཡིན། ཁྱེད་
ལ་མ་གཏོགས་གཞན་སུ་ལའང་བརྗོད་མ་མྱོང་ཞེས་བཤད། པདྨ་ལྷ་མཛེས་ཀྱིས་
སྲས་སྐུ་ཞབས། དེ་འདྲ་མ་གསུངས། ཁྱེད་ཀྱིས་ང་ལ་སྐུ་མཁྱེན་གསུངས་ན་ང་
ཡི་བསོད་ནམས་ལ་གནོད་རྒྱུ་ལས་ཕན་པ་གང་ཡང་མེད། ཟླ་མཚན་འབབ་
པ་ཐུགས་ཡིད་མ་ཆེས་ན་ངས་སྤྱན་འབུལ་ཞུས་པས་ཆོག་ཅེས། ལག་ཏུ་བྱུགས་
པའི་མཛུབ་མོའི་ཁྲག་དེ་བསྟན་ནས་སྲས་སྐུ་ཞབས། གཟིགས་དང་བུད་མེད་ཟླ་
མཚན་གྱི་སྐབས་སུ་ནི་ཕན་ཚུན་གཉིས་ཀར་གནོད་པས་སྐྱེ་བོ་ཕལ་པ་ཡིན་ཀྱང་
འཛེམ་ཆ་ཆེན་པོ་བྱེད་པ་ལགས་ན་ཁྱེད་སྐུ་ཡ་རབས་ཤིག་གིས་འདི་འདྲ་ཨུ་
ཚུགས་མཛད་པ་ནི་ཤིན་ཏུ་ནས་མི་འོས་པ་མ་ཡིན་ནམ། ཐུགས་རྗེས་གཟིགས།
འདི་འདྲ་མ་མཛད་པར་གཟིམ་སར་གཟིམ་དུ་ཕེབས་ཤིག་བྱས་པས། འཇིགས་
བྲལ་གྱིས་མོའི་ལག་ཏུ་འགོས་ཡོད་པའི་ཁྲག་དེ་མཐོང་བས་ཟླ་མཚན་ཡིན་པར་
ཡིད་ཆེས་ཤིང་སྐྱུག་བྲོ་ཞིང་ཁ་ཡང་གཉེར་ཙམ་བྱས་ཏེ་མི་འདོད་བཞིན་དུ་ཡིད་
182ལེའུ་བརྒྱད་པ། མི་དྲག་གི་སྲས་དང་འཕྲད་པ།
ཀློང་ཀློང་པོའི་ངང་སྒོ་ཕྱིར་དོན།
ཆགས་པས་རབ་ཏུ་མྱོས་ཀྱང་རེ་བའི་དོན་མ་འགྲུབ་པར་ཡིད་ཀློང་
ཀློང་པོའི་ངང་སྒོ་ཕྱིར་དོན་རྗེས་འགྲམ་གྱི་ཁང་པ་དེ་ནས་གློ་བརྒྱབས་པའི་
སྒྲ་ཞིག་ཐོས་པས་དེ་མ་ཐག་པདྨ་ལྷ་མཛེས་དང་འདྲ་བའི་བུ་མོ་གཞན་ཞིག་
ཡོད་པ་དང་། གཡོག་མོ་དེས་ཨ་བ་འཛོམས་སྐྱིད་ཀྱི་གཟིམ་ཆུང་ཞེས་མཛུབ་
མོ་བཙུགས་པ་དེ་དྲན་ནས་དལ་བུའི་ངང་སྒོ་དེར་འབུད་རྒྱག་ཅིག་བརྒྱབས་
པས་ཙེར་ཞེས་པའི་སྒྲ་དང་བཅས་བྱེ། སྒོ་ཡར་འཛུལ་ནས་དལ་བུའི་ངང་སྒོ་
མར་བརྒྱབས་ཏེ་ལག་བཞུ་བརྒྱབས་ནས་བལྟས་པས་འཛོམས་སྐྱིད་ནི་གཉིད་
ཁུག་མེད་པར་དཀྱུས་རིང་རྫི་མ་སྟུག་པོའི་མིག་གཉིས་ཕྲ་རིག་རིག་ཏུ་ལྟ་བཞིན་
ཡོད་པ་རེད། འཇིགས་བྲལ་ནི་ཆགས་པས་རབ་ཏུ་མྱོས་ཏེ་མངོན་འདོད་ཀྱི་བརྩེ་
དགའ་དོན་དུ་གཉེར་ཕྱིར་པདྨ་ལྷ་མཛེས་ཀྱི་སར་སོང་ཡང་རེ་བའི་དོན་ལས་
རྒྱབ་ཀྱིས་ཕྱོགས་ཏེ་ཆགས་པའི་གདུང་བ་དྲག་པོས་ནོན་ཅིང་འཁྲིག་བདེ་ཁོ་
ན་ཡིད་ལ་བསམ་བཞིན་དུ་གནས་པའི་སྐབས་ཡིན་པས་དེ་ཡང་ལྷ་ཡི་སྲས་
མོ་ལྟ་བུར་མཐོང་ནས་འདོད་པའི་ལྷས་རང་ལ་ཆེད་དུ་དངོས་གྲུབ་བསྩལ་བ་
ལྟ་བུ་བྱུང་སྟེ་དེའི་སྔས་མགོར་ཕྱིན་ནས་ཙོག་པུར་བསྡད་ནས་ང་ཁྱེད་ཀྱི་མལ་
དུ་ཞུགས་ན་ཆོག་གམ་ཞེས་བརྗོད་བཞིན་དེའི་མལ་དུ་ཞུགས་པར་རྩོམ་པ་ན།
དེ་ཡིས་ནི་ཁ་ནས་ཨ་ཙི་འདི་འདྲ་མ་མཛད་ཅེས་ཤོད་བཞིན་དུ་ལག་གིས་མ
སའི་ཁ་ཡངས་པོར་ཕྱེ་ཞིང་ཡིད་ལ་འདི་ལྟར་བསམས་པ། ཀྱེ་མ་འདི་ལྟ་བུའི་
ལང་ཚོའི་དཔལ་གྱིས་ཕྱུག་པའི་སྐྱེས་པ་ཞིག་ནི་བདག་གི་མི་ཚེ་གང་པོར་མཐོང་
183མཛའ་གཅུགས་ཀྱི་མི་ཚེ།
བ་དང་པོ་ཡིན་ལ། ཕྱིས་ཀྱང་མཐོང་བ་དཀའ་ཞིང་མལ་ས་གཅིག་ཏུ་ཉལ་རྒྱུ་
ལྟ་ཅི་ལུས་ཀྱི་ཆ་ཤས་ཙམ་ལ་རེག་པའི་གོ་སྐབས་ཀྱང་རྙེད་པར་དཀའ་ནའང་
ད་ལྟ་འདིར་བདག་གི་མལ་དུ་ཞུགས་ཤིང་བདེ་བ་ཁྱད་པར་ཅན་འདི་ལྟ་བུ་
ཉམས་སུ་མྱོང་རྒྱུ་བྱུང་བ་འདི་ནི་བདག་གིས་ཚེ་རབས་སྔོན་མར་བསོད་ནམས་
མི་དམན་པ་ཞིག་བསགས་པའི་འབྲས་བུའོ། །འདི་ལྟ་བུའི་བདེ་བ་ཚེ་གཅིག་ལ་
ལོངས་སུ་སྤྱོད་རྒྱུ་བྱུང་ན་ནི་དེ་ལས་ལྷག་པའི་བདེ་བ་ཞིག་གཞན་དུ་ནི་ཡོང་
མི་སྲིད་པས་འདི་ནི་ཚེ་འདིའི་གཏན་གྲོགས་སུ་ཐོབ་པའི་ཆེད་དུ་ད་ལྟ་ཉིད་
ནས་འབད་པ་གལ་ཆེ་འོ་སྙམ་དུ་བསམས་ཏེ་དེའི་ལུས་ལ་འཁྱུད་ཅིང༌། དགའ་
དགུར་སྤྱོད་པའི་རྣམ་འགྱུར་ཅི་དང་ཅི་ཡང་སྟོན་པར་བྱེད་དོ། །
ངག་དབང་འཇིགས་བྲལ་ནི་ཆགས་པའི་གདུང་བ་དྲག་པོས་ཡིད་རབ་
ཏུ་མྱོས་ནས་བྲེལ་འཚུབ་དང་བཅས་མོའི་མལ་དུ་ཞུགས་ཤིང་དེའི་ལུས་ཀྱི་
ཆ་ཤས་ཀུན་ལ་འོ་བྱེད་ཅིང་མགྲིན་པར་འཁྱུད་པ་སོགས་ཆགས་མྱོས་ཀྱི་རྣམ་
པ་ཅི་དང་ཅི་ཡང་སྟོན་པར་བྱེད་ཅིང་ཆགས་པའི་གདུང་བ་རབ་ཏུ་འབར་
བའི་ཤུགས་ཀྱིས་སྙིང་གཏམ་སོགས་ཀྱང་སྨྲ་བར་མི་བྱེད་པར་སོ་དང་སེན་མོ་
འདེབས་པ་སོགས་འདོད་པའི་སྒྱུ་རྩལ་དྲུག་བཅུ་རྩ་བཞིའི་ཉམས་འགྱུར་དང་
བཅས་མངོན་འདོད་ཀྱི་བརྩེ་དགའི་དཔལ་ལ་རབ་ཏུ་ཞུགས། འཛོམས་སྐྱིད་ནི་
ཆགས་མྱོས་ཀྱི་བདེ་བའི་ཚོར་བ་མི་བཟོད་པའི་ཟུག་རྔུ་དྲག་པོའི་དབང་གིས་
འཁུན་སྒྲ་ཤུགས་ཆེར་སྒྲོག་པ་ནི་སྐྱ་འབྲེལ་དུ་ཡོད་པའི་ལྷ་མཛེས་ཀྱིས་ཀྱང་
གསལ་བར་ཐོས། སྐབས་དེར་འཛོམས་སྐྱིད་ཀྱི་སེམས་སུ་སྐྱེ་བོ་འདི་འདྲ་བ་ཚེ་
184ལེའུ་བརྒྱད་པ། མི་དྲག་གི་སྲས་དང་འཕྲད་པ།
གང་གི་གྲོགས་སུ་ཐོབ་པ་བྱུང་ན་དེ་ལས་ལྷག་པའི་བདེ་སྐྱིད་གཅིག་མེད་ངེས་
ནས་ད་ལྟ་ནས་འབྲལ་བ་མེད་པའི་དམ་བཅའ་ཞིག་ལེན་དུ་འཇུག་དགོས་སྙམ་
སྟེ་སྨྲས་པ། · སྲས་སྐུ་ཞབས། ད་ནི་ཁྱེད་ནས་བདག་གི་ལུས་ལ་ལོངས་སུ་སྤྱད་
པར་མཛད་ཟིན་པས་ཉི་མ་དེ་རིང་ནས་བཟུང་ངའི་ལུས་འདི་ཁྱེད་ལ་བདག་
ཟིན་པ་ལགས་ཤིང་། བདག་ནི་ཁྱེད་ལས་གཞན་དུ་བསམ་པའང་མེད་པས་
བདག་གི་ལུས་སེམས་ཐམས་ཅད་ཁྱེད་ལ་ཕུལ་ཟིན་པ་འདི་ལྟར་ལགས་ན་ད་
ནི་ཁྱེད་ཀྱི་ཐུགས་ལས་འདོར་བ་མེད་པ་ཅི་ནས་ཀྱང་མཛོད་ཅིག་ཅེས་བཤད།
ངག་དབང་འཇིགས་བྲལ་གྱིས་ཡིན་དང་ཡིན། ངས་ཁྱེད་དང་འབྲལ་བ་མེད་
པ་བྱས་ཆོག་ཅེས་བཤད། འཛོམས་སྐྱིད་ཀྱིས་སྲས་སྐུ་ཞབས་གུས་མོ་བློ་བདེ་
བའི་ཆེད་དུ་ཁྱེད་ཀྱི་ཐུགས་ནས་དཀྱུས་པ་མེད་པའི་དབུ་མནའ་ཞིག་བཞེས་
དང་། བྱས་པས། ཁོས་ཀྱང་དཀོན་མཆོག་དཔང་འཛུགས་ཀྱི་མནའ་གསལ་ལ་
མི་གསལ་ཞིག་བསྐྱལ།
ཁོང་གཉིས་མངོན་འདོད་ཀྱི་བརྩེ་དགར་རོལ་བའི་འཁུན་སྒྲ་ནི་སྐྱ་འབྲེལ་
དུ་ཡོད་པའི་པདྨ་ལྷ་མཛེས་ཀྱིས་གསལ་བར་ཐོས། ཐོས་ནས་ཀྱང་མོ་ནི་འདི་
ལྟར་བསམ་པ། ཀྱེ་མ་སྐུ་དྲག་གི་སྲས་དེ་ཚོ་ནི་འཆལ་པོ་རྐུབ་ཀྱོག་འབའ་ཞིག་
རེད་ཟེར་བ་བདེན་པར་འདུག འཇིགས་བྲལ་ཟེར་བ་འདི་ཡང་ཕར་ལྟ་དུས་
འདྲ་ཆགས་ལ་སྨྲ་མཁས་པ་ཡ་རབས་ཀྱི་ངང་ཚུལ་དང་ལྡན་པ་ལྟ་བུ་ཞིག་
འདུག་ཀྱང་དོན་དུ་ནི་ཁ་སྙན་འདྲ་ཆགས་ཙམ་ལས་ཡིད་རྟོན་མི་རུང་བ་ཞིག་
ཡིན་པ་ཡང་གསལ་པོར་ཤེས་སོང་། ད་ནི་སྐྱེ་བོ་གཡོ་ཅན་དེ་ལྟ་བུའི་གཡོ་འོག་
185མཛའ་གཅུགས་ཀྱི་མི་ཚེ།
ཏུ་མི་ཚུད་པ་ཅི་ནས་ཀྱང་བྱའོ་སྙམ་ནས་སྙིང་ལ་དམ་བཅའ་བཀོད།
དེའི་ཕྱི་ཉིན་ནི་འཇིགས་བྲལ་དང་བཅས་པའི་འགྲུལ་པ་རྣམས་ཐོན་
པའི་ཚེ་ལྷུན་དཔལ་ཡབ་ཆེན་རྡོ་རྒྱལ་དང༌། པདྨ་ལྷ་མཛེས། འཛོམས་སྐྱིད་
སོགས་སྒོ་འགྲམ་དུ་ལག་ཏུ་ཁ་བཏགས་ཁྱེར་ནས་སྐྱེལ་མར་སོང༌། འཇིགས་བྲལ་
རྟ་ལ་བཞོན་ཁར་པདྨ་ལྷ་མཛེས་ཀྱི་མདུན་དུ་ལྷགས་ཏེ་ཨམ་ཕྲག་ནས་འཇར་
མན་ཡུལ་ནས་ཐོན་པའི་སྨྱུ་གུ་པར་ཀཱ་ཞེས་པ་གོང་ཆེན་པོ་བྱེད་པ་ཞིག་བཏོན་
ནས་འདི་དྲན་རྟེན་མཛོད་ཅིག་ཅེས་སྤྲད་པས་མོས་འདི་འདྲ་ཞུ་ཡི་མིན་ཞེས་
མ་བླངས་ཀྱང་འཇིགས་བྲལ་གྱིས་ཨུ་ཚུགས་ཀྱིས་སྤྲད་ནས་ས་ལ་ལྷུང་། ཁོས་དེ་
ཡར་བསྒྲུགས་ནས་མོའི་ལག་ཏུ་ནན་གྱིས་སྤྲད་ནས་ཨའེ་ལབ་ཡུའུ་ཞེས་དབྱིན་
སྐད་བརྒྱབས་ནས་མོའི་ལག་པ་བཙིར་ཙམ་བྱས། དེ་ནས་རྟ་ལ་བཞོན་ཏེ་སྐྱེལ་
མ་ཞུ་མཁན་ཚོར་ལག་པ་གཡུགས་གཡུགས་བྱས་ནས་ཕྱི་མིག་པདྨ་ལྷ་མཛེས་
ཁོ་ནར་ལྟ་བཞིན་དུ་སོང་བ་མ་གཏོགས་འཛོམས་སྐྱིད་དེར་ཡོད་ཀྱང་མོ་ལ་ནི་
སྣང་བ་དེ་ཙམ་མ་བྱས་པས་མོ་ནི་ཡིད་ཀློང་ཀློང་པོ་ཞིག་བྱུང༌། པདྨ་ལྷ་མཛེས་
ནི་མདང་ནུབ་ཀྱི་གནས་ཚུལ་རྣམས་དྲན་ནས་འདི་ལྟར་བསམས་པ། མི་ཁྱོད་
ཀྱི་སྤྱོད་ཚུལ་ཚང་མ་ངས་རྒྱུས་ལོན་སོང་བས་ད་ནི་ཁྱོད་ཀྱིས་རྣམ་འགྱུར་ག་
འདྲ་ཞིག་བསྟན་ཀྱང་ངའི་ཡིད་ལ་འགྱུར་བ་ཅུང་ཟད་ཀྱང་གཏོང་མི་ནུས་སོ་
སྙམ་པ་ཤར།
ཟླ་གཅིག་ཙམ་སོང་བའི་ཉིན་ཞིག་ཕུན་ཚོགས་དཔལ་འབར་ལ་མགྲོན་པོ་
རྟ་པ་གཉིས་འབྱོར། གཡབ་སྟེང་དུ་འབྱོར་བ་དང་ཡབ་ཆེན་གྱིས་གུས་ཞབས་
186ལེའུ་བརྒྱད་པ། མི་དྲག་གི་སྲས་དང་འཕྲད་པ།
དང་བཅས་གཟིམ་ཆུང་རབ་གསལ་དུ་གདན་དྲངས། མི་དེ་གཉིས་ལས་གཅིག་
ནི་སྒེར་བྱང་གླིང་པའི་ཕྱག་མཛོད་རྣམ་རྒྱལ་ཟེར་བ་དེ་ཡིན་པ་དང་། ཅིག་ཤོས་
ནི་བྱང་གླིང་གི་གཡོག་པོ་གཞན་ཞིག་ཡིན་པ་རེད།
ཁོང་ཚོ་ཕན་ཚུན་འཚམ་འདྲི་ཞུ་རེས་བྱས་རྗེས་གདན་ལ་འཁོད། གསོལ་
ཇ་བཏེགས་ཏེ་ཇ་ཕོར་དོ་ཙམ་བཏུང་རྗེས་ཡབ་ཆེན་གྱིས་ཕྱག་མཛོད་ཆེ་མོ་ད་
ལམ་གང་དུ་ཕེབས་མཁན་ཡིན་ནམ་ཞེས་དྲིས། ཕྱག་མཛོད་ཀྱིས་གཞན་དུ་འགྲོ་
མཁན་མིན། ད་ལམ་འདི་གར་ཡབ་ཆེན་མཆོག་གི་སྐུ་དྲུང་དུ་བཅར་ནས་དོན་
གལ་པོ་ཆེ་ཞིག་ཞུ་རྒྱུ་ཡོད་ཅེས་བཤད། ཡབ་ཆེན་གྱིས་དོན་གལ་ཆེ་གང་ཡིན་
ནམ་ང་ཚོས་ཞབས་ཕྱི་སྒྲུབ་ནུས་ཡིན་ཕྱིན་ཞུ་དང་ཞུ། སྔོན་ལ་སྐུ་ངལ་གསོས་པ་
གནང་དང་ཞེས་བཤད་པས་ཕྱག་མཛོད་ཀྱིས་ཆུ་ཚོད་ལ་ལྟ་ཙམ་བྱས་ནས་རང་
གི་རོགས་པ་དེར། དེ་ཚོ་ཁྱེར་ཤོག་བྱས་པས་མི་དེས་ཡར་ལངས་ཏེ་ཀོ་སྒམ་ཞིག་
གི་ནང་ནས་གྲུའུ་ཙི་དང༌། གོས་ཆེན། ཐེར་མ་བཅས་ཀྱི་ལྟེབ་དྲིལ་ཪེ་དང་ཁ་
བཏགས་ཨ་ཤེ་ཁ་ཤས་བཏོན་ནས་ཅོག་ཙེའི་ཐོག་ཏུ་བསྒྲིགས། ཕྱག་མཛོད་ཀྱིས་
ཡབ་ཆེན་ལ་ཁ་བཏགས་ཤིག་བཏང་ཞིང་མཆོད་གཤོམ་དང་ཀ་བ་ལ་ཡང་ཁ་
བཏགས་རེ་བཏགས་ནས། ཡབ་ཆེན་མཆོག་ལ་ཞུ་རྒྱུར། ང་ཚོའི་གཟིམས་ཤག་གི་
གནས་ཚུལ་དང༌། སྲས་སྐུ་ཞབས་ཀྱི་མཁྱེན་ཡོན་སོགས་གང་ཅིའི་ཐད་ངས་ཞུ་
མ་དགོས་པར་ཡབ་ཆེན་གྱི་དགོངས་པར་མངའ་གསལ་ལགས་ཤིང་། ད་ལམ་
འདིར་བཅར་དོན་ནི་སྲས་སྐུ་མཆོག་ཁ་སྔོན་འདི་གར་ཞུགས་ཞག་མཛད་སྐབས་
འདི་གའི་སྲས་མོ་སྐུ་གཞོན་དང་མཇལ་བ་ནས་བཟུང་ཁོང་ལ་ཐུགས་ཤིན་ཏུ་
187མཛའ་གཅུགས་ཀྱི་མི་ཚེ།
ཆགས་ནས་སྒེར་པ་མི་དྲག་སུ་འདྲ་ཞིག་གི་སྲས་མོ་གང་འདྲ་ཞིག་ལའང་ཐུགས་
མོས་རྩ་བ་ནས་མ་གནང་བར་འདི་གའི་སྲས་མོ་ཁོ་ན་དགོས་ཞེས་གསུངས་ཏེ་
སུས་གང་ཞུས་ཀྱང་གསན་དགོངས་རྩ་བ་ནས་གནང་གི་མི་འདུག་པས་སྐུ་ངོ་
རིམ་བཞི་མཆོག་ཀྱང་ད་ནི་སྲས་སྐུ་ཞབས་ཀྱི་ཐུགས་འདོད་ལྟར་བྱས་ན་འཕྲོད་
མིན་ལྷ་བླར་ལུང་ཞུ་བྱས་ཏེ་གལ་ཏེ་མི་འཕྲོད་པ་ལྟ་བུའི་སྐྱོན་མེད་ཚེ་དེ་ལྟར་
བྱེད་པ་ལས་འོས་མེད་ཅེས་གསུངས་ཏེ་ལྷ་བླར་ལུང་ཞུ་ཕུལ་ནས་བཟང་ཕེབས་
བྱུང་སོང་བས་ཉིད་ཀྱི་སྲས་མོ་གསོལ་རས་ཞུ་བར་གཏོང་གནང་མཛད་པ་ལྟར་
འདིར་བཅར་བ་ལགས་ན་བདག་གི་རེ་བ་དོན་དང་ལྡན་པར་མཛོད་ཅིག་ཅེས་
ཞུ་བ་ལགས་ཞེས་བཤད། དེ་ཐོས་པས་ཕུན་དཔལ་ཡབ་ཆེན་ནི་འདི་སྙམ་དུ་ཀྱེ་
མ་འདི་ནི་བསམ་ཡུལ་ལས་འདས་པའི་བཀྲ་ཤིས་པའི་དོན་ཞིག་མ་ཡིན་ནམ།
འོན་ཏེ་རང་གི་བུ་མོའི་ཆེ་བ་མ་ཤོར་བའི་ཆེད་དུ་ལམ་སེང་ཁས་བླངས་ན་ཡང་
མི་འགྲིག་པས་སྐད་ཆ་སྦོམ་ཙམ་ཞིག་བཤད་ན་ཕྱིས་ནས་བུ་མོར་ཡང་མཐོང་
ཆེ་ཙམ་ཡོང་རེ་ཡོད་བསམ་སྟེ་ཡུད་ཙམ་བསམ་བློ་གཏོང་ཁུལ་བྱས་ཏེ་སྨྲས་
པ། གཟིམ་ཤག་ཆེན་པོ་འདི་ཙམ་གྱིས་ང་ཚོའི་བུ་མོར་བོང་བ་གསེར་གཟིགས་
ཀྱིས་སྲས་ཀྱི་གཏན་འདུན་དུ་དགོས་གསུངས་པ་ནི་ང་ཚོའི་ཁྱིམ་འདིའི་བསོད་
ནམས་ཤིག་ཡིན་པས་བཀའ་དང་ལེན་ཞུ་དགོས་ངེས་ཡིན། འོན་ཀྱང་བློ་ཕངས་
པ་ཞིག་ལ་བདག་གི་ཁྱིམ་འདིར་ཕ་ཤུལ་བུ་འཛིན་བྱེད་མཁན་གྱི་རིགས་ཀྱི་མྱུ་
གུ་བུ་ཞིག་མེད་ལ་བུ་མོ་གཉིས་རང་ཡོད་པ་ལས་འདི་ནི་ཆུང་བ་དེ་ཡིན་ཅིང་
གཅེས་ལང་དུ་ཤོར་བ་ཞིག་ཡིན་པས་ཕྱི་ལ་གཏོང་བློས་མི་བཟོད་པར་བརྟེན་
188ལེའུ་བརྒྱད་པ། མི་དྲག་གི་སྲས་དང་འཕྲད་པ།
འདི་ཉིད་ཁྱིམ་གཞིས་འཛིན་མཁན་དུ་འགྲོ་སྟངས་བཟོ་རྒྱུར་ཐག་བཅད་ཟིན་
པ་ཡིན་པས་བཀའ་འདི་དང་ལེན་ཞུ་ཐབས་བྲལ་སོང་བས་དགོངས་འགལ་རྩ་
བ་ནས་མེད་པ་མཁྱེན་ཞེས་བཤད་ནས་སློང་ཆང་གི་ཐེར་མ་དང་། གོས་ཆེན་
རྣམས་ཕྱིར་སློག ཕྱག་མཛོད་ཀྱི་སེམས་སུ་མི་ཚང་འདི་ལྟ་བུའི་བུ་མོ་ཞིག་སྡེ་
དཔོན་ཆེན་པོ་འདི་ཙམ་གྱི་འདུན་མར་འགྲོ་རྒྱུ་བྱུང་བ་ནི་དངོས་འབྲེལ་བོང་
བ་གསེར་དུ་འགྱུར་བ་ཞིག་རང་ཡིན་པས་ཕ་རྒན་འདིས་སྐད་ཆ་སྦོམ་པོ་ཤོད་
ཁུལ་བྱས་པ་མ་གཏོགས་བུ་མོ་གཅིག་མ་གཏོགས་མེད་པ་ནི་མ་ཡིན་པས་མི་
སྟེར་བ་ནི་ག་ལ་སྲིད་སྙམ་སྟེ་སྨྲས་པ། ཡབ་ཆེན་ཐུགས་ཁག་མི་འདུག་ཀྱང་ང་
ཚོའི་སྲས་སྐུ་ཞབས་ནི་ཉིད་ཀྱི་སྲས་མོ་པདྨ་ལྷ་མཛེས་ལས་གཞན་སུ་འདྲ་ཞིག་
ཀྱང་མི་དགོས་ཞེས་ཨུ་ཚུགས་མཐའ་སྐྱེལ་མཛད་དེ་ག་རེ་ཞུས་ཀྱང་གསན་
དགོངས་རྩ་བ་ནས་མི་གནང་བས་ཅི་ནས་ཀྱང་དགོངས་བཞེས་གནང་རོགས་
ཞེས་དང་། ཡང་སློང་རྟེན་དེ་རྣམས་ཅོག་ཙེའི་སྟེང་དུ་ཕར་བཞག་ནས། སྲས་མོ་
གསོལ་རས་གནང་མིན་གང་ཡིན་རུང་སྟོང་མིན་ཙམ་གྱི་འབུལ་ཚན་འདི་དག་
ནི་བཞེས་ཀྱི་མིན་ཞེས་དེ་བས་ཀྱང་མི་གསུང་བ་ཞུ་ཞེས་བཤད། ཕ་རྒན་གྱིས་
གོང་དུ་ཞུས་པ་བཞིན་བུ་མོ་འདི་ནི་ཁྱིམ་འཛིན་དུ་གཏན་འཁེལ་བ་ཞིག་ཡིན་
ཡང་གཟིམ་ཤག་ནས་བཀའ་ནན་འདི་ཙམ་གནང་གི་ཡོད་ན་སྔར་གྱི་གཏམ་
དཔེར་བུ་མོ་སྐྱིད་སར་གཏོང་ཟེར་བ་ལྟར་གཏོང་འོས་ལྟ་བུ་ལགས་ཀྱང་འདི་
ནི་བུ་མོའི་མི་ཚེ་གཅིག་གི་དོན་ཆེན་ལ་སོང་བས་འདི་གའི་ནང་མི་སྤུན་མཆེད་
རྣམས་ཀྱང་ནང་གྲོས་ཤིག་བྱེད་དགོས་པ་དང་། གྲོས་ཁ་མཐུན་ནས་ཀྱང་ལྷ་
189མཛའ་གཅུགས་ཀྱི་མི་ཚེ།
བླར་ལུང་ཞུ་སོགས་བྱས་ནས་རྗེས་བཟང་ཕེབས་བྱུང་ན་རིམ་པས་བཀའ་མོལ་
ཞུས་ཆོག་པ་ཞུ་རྒྱུ་ལས་ལམ་སེང་ཐག་ཆོད་པ་ཞུ་ཐབས་མི་འདུག་པས་དེ་དོན་
ཕྱག་མཛོད་ཆེ་མོས་དགོངས་བཞེས་ཐོག་སྐུ་ངོ་ཆེན་མོར་ཡང་རྣམ་མཁྱེན་མི་
འཁྲུགས་པའི་ཞུ་ཕྱོགས་གང་ལེགས་གནང་སྐྱོང་ཡོད་པ་མཁྱེན་ཞེས་བཤད།
ཕྱག་མཛོད་ཀྱི་སེམས་སུ་ད་ནི་དོན་དག་ཕལ་ཆེར་འགྲིག་སོང་སྙམ་སྟེ་ཐུགས་
རྗེ་ཆེ། ཡབ་ཆེན་ལ་དེ་ལྷག་གསུང་ཐབས་མི་འདུག་པས་དེ་དོན་ཕར་ཕྱིན་ནས་
སྐུ་ངོར་སྙན་ལ་ལྷོང་ངེས་ཞུས་ཆོག་པ་ཞུ་རྒྱུ་རང་ཡིན་ཞེས་བཤད། དེའི་དགོང་
མོ་ཡབ་ཆེན་གྱིས་ཕྱག་མཛོད་ལ་གསོལ་སྟོན་གཟབ་རྒྱས་ཤིག་བཤམས་ནས་
མྱོས་བྱེད་ཀྱི་བཏུང་བར་འཛེམས་པ་མེད་པར་ལོངས་སུ་སྤྱད་ནས་ཁྱི་དང་བེའུ་
ངོ་མི་ཤེས་པའི་མཚམས་སུ་གཞི་ནས་སོ་སོར་གྱེས་ནས་ཉལ།
ཉིན་གཉིས་པའི་ཞོགས་པ་ཕྱག་མཛོད་ལྷ་སར་ཐོན། ཡབ་ཆེན་ནས་སྒོ་
རྩར་སྐྱེལ་མ་བྱས། སྐབས་དེར་པདྨ་ལྷ་མཛེས་ཀྱིས་རང་གི་ཕ་ལ་མི་དེ་ཚོ་སུ་
ཡིན་དང་། དོན་གང་ཡིན་སོགས་དྲིས། ཕ་ཡིས་ཁོང་ནི་ཕ་རྒན་རང་ཉིད་ཆུང་
དུས་ཀྱི་གྲོགས་པོ་ཡིན་པ་དང༌། ད་ལྟ་གཟིམས་ཤག་ཆེན་པོ་ཞིག་གི་མགྲོན་
གཉེར་ཡིན་ཅིང་ཁ་ས་རྒྱལ་རྩེ་ནས་ཡོང་སྟེ་ད་ནངས་ལྷ་སར་ཐོན་པ་རེད་ཅེས་
བཤད།
ཕྱག་མཛོད་ཐོན་རྗེས་ཡབ་ཆེན་གྱིས་ནང་གི་ཨ་མ་ལ་བྱང་གླིང་གི་ཕྱག་
མཛོད་ཡོང་དོན་སོགས་ཞིབ་པར་བཤད་པས་ཨ་མ་དེ་ཡང་ཤིན་དུ་མགུ་ནས་
དེ་ལྟར་བྱུང་ན་ཤིན་ཏུ་ལེགས་ཀྱང་བུ་མོའི་མི་ཚེ་གཅིག་གི་དོན་ཆེན་ལགས་
190ལེའུ་བརྒྱད་པ། མི་དྲག་གི་སྲས་དང་འཕྲད་པ།
པས་སྐྱེ་རྟགས་སྐར་རྨེ་སོགས་མཐུན་མིན་རྩིས་དང་། ལུང་ཞུ་སོགས་བྱས་ན་
མི་དགའ་འམ་ཞེས་བརྗོད་པ་ལྟར་ཁ་མཐུན་ཏེ་མོ་ལུང་རྩིས་གསུམ་གྱི་བརྟག་
པ་བྱས་པར་ཚང་མར་བཟང་ཕེབས་བྱུང༌།
བྱང་གླིང་གི་ཕྱག་མཛོད་ཐོན་ནས་ཟླ་གཅིག་སོང་རྗེས་ཕྱག་མཛོད་དེ་
རང་ཡང་བསྐྱར་སླེབས། ཡབ་ཆེན་གྱིས་ཀྱང་སྔར་བཞིན་སྣེ་ལེན་གཟབ་རྒྱས་
བྱས། གཟིམ་ཆུང་དུ་གདན་དྲངས་ནས་ཕན་ཚུན་འཚམས་འདྲི་ཞུས་ཏེ་གནས་
པའི་སྐབས་དེར་ཕྱག་མཛོད་ཀྱིས་ཁ་བཏགས་ཤིག་བཏང་སྟེ་བུ་མོ་བག་མར་
སློང་བར་ཡོང་དོན་སྐོར་བཤད། ཕ་རྒན་གྱིས་ཁ་སྔོན་ཞུས་པ་བཞིན་ངོས་རྒན་
རྒོན་གཉིས་ལ་བུ་མོ་གཉིས་ལས་མེད་ཅིང་ཁྱིམ་ཚང་རྒྱ་ཆེ་ཁུ་མ་འདུས་ཤིག་
ཡིན་ཁར་བུ་མོ་ཆུང་བ་འདི་ནི་གཅེས་ཕྲུག་ལངས་ཤོར་ལྟ་བུར་སོང་བས་ཐག་
རིང་དུ་གཏོང་མི་ཕོད་པ་སོགས་ཀྱི་བྱ་དཀའ་ཤིན་ཏུ་ཆེ་ཡང༌། གཟིམས་ཤག་
བྱང་གླིང་གི་སྐུ་ངོ་ཚོའི་མཛད་སྤྱོད་སོགས་ཀྱི་མཚན་སྙན་ཕྱོགས་ཀུན་ཁྱབ་པ་
ཞིག་ཡིན་ལ། སྐུ་རྒྱུ་ཕྱག་རྩལ་སོགས་གང་སྤྱིར་ཞུ་དགོས་མེད་པ་དང་། ལྷག་
པར་དུ་ཕྱག་མཛོད་ཆེ་མོ་ངོ་ཕེབས་ཀྱིས་བུ་མོ་སྟེར་དགོས་ཞེས་བཀའ་ནན་
ཐེངས་གཅིག་མིན་དུ་ཕེབས་པར་བརྟེན་ཨ་ཙ་ར་རྟ་ལ་བཀྱོན་ན་ལྟག་པ་གྱེར་
དུ་གཏོང་ཟེར་བའི་དཔེ་ལྟར་ཞུ་མི་ཕོད་པས་ད་ལམ་བཀའ་ནན་ལྡོག་ནུས་བྲལ་
ཏེ་བཀའ་གསུང་ཅི་སྒྲུབ་ཞུ་རྒྱུ་ལས་མ་འདས་ཀྱང་། གལ་པོ་ཆེ་ལ་ནན་ཏན་
ཞེས་པའི་དཔེ་ལྟར་གཉེན་དཔང་དང༌། གཉེན་ཡིག་སོགས་སྤྱི་འགྲེ་སྤྱི་མཚུངས་
ཀྱི་ཐོག་ནས་སྣང་ཆུང་དུ་མ་སོང་བའི་ཞལ་བཞེས་ཡོང་བ་གནང་རོགས་ཞེས་
191མཛའ་གཅུགས་ཀྱི་མི་ཚེ།
བཤད། ཕྱག་མཛོད་ནས་དེ་ཚོའི་ཐད་ཡབ་ཆེན་མཆོག་ཐུགས་གཡེང་རྩ་བ་
ནས་གནང་མི་དགོས། སློང་ཆང་གི་སྐབས་སུ་ལུང་པའི་ནང་དུ་མཚན་སྙན་
དང་ཆ་འཇོག་འཕེར་བ་ཞིག་གདན་ཞུ་བྱས་ཏེ་ཡབ་ཆེན་མཆོག་གི་དགོངས་
པ་དང་མཐུན་པའི་གཉེན་ཡིག་འཇོག་འབུལ་ཞུ་རྒྱུ་ང་རང་ནས་འགན་གཙང་
ལེན་ཞུས་ཆོག་པ་དང་། ད་ལམ་ཞལ་བཞེས་བཟང་པོ་ཐོབ་པ་ལགས་ན་ད་ནི་
སློང་ཆང་གི་ཚེས་ཆ་གཏན་འཁེལ་གནང་རྒྱུ་གལ་ཆེ་བས་དེའི་སྐོར་ང་རང་འདི་
གར་བཅར་མུས་ལ་ཐུགས་གཏན་འཁེལ་བ་མི་ཞུ་ཐུ་མེད་ལ་དེ་རིང་སང་ཉིན་
ལ་ཐུགས་ཐག་ཆོད་པ་གནང་དགོས་ཞེས་བཤད་ནས་ཕྱག་མཛོད་ལྷ་སར་མ་
ཐོན་གོང་སློང་ཆང་གི་ཚེས་ཆ་གཏན་འཁེལ་བྱ་རྒྱུར་ཐག་བཅད།
སློང་ཆང་གི་ཚེས་ཆ་གཏན་ལ་ཕབ་སྟེ་ཉིན་གསུམ་པར་ཕྱག་མཛོད་ལྷ་སར་ཐོན།
ཉིན་གཉིས་པར་ཕྱག་མཛོད་དང་ཡབ་ཆེན་མཉམ་དུ་ལོ་ཐོ་བལྟས་ནས་
སྐབས་དེར་པདྨ་ལྷ་མཛེས་ཀྱིས་མི་དེ་གཉིས་ཕྱོགས་གང་དུ་འགྲོ་མིན་བལྟས་
པས་དེ་གཉིས་ལྷ་སར་ཁ་ཕྱོགས་ནས་འགྲོ་བ་ཤེས། མོས་རང་གི་ཕའི་དྲུང་དུ་
ཕྱིན་ནས་མི་དེ་གཉིས་ག་ནས་ཡོང་བ་དང་། འདིར་ཡོང་དོན་གང་ཡིན་སོགས་
དྲིས་པར་ཕ་ཡིས་དེ་གཉིས་ཁ་སྔོན་རྒྱལ་རྩེ་ནས་ལྷ་སར་ཕྱིན་ཏེ་ད་རེས་རྒྱལ་
རྩེར་འགྲོ་མཁན་ཡིན་ཚུལ་བཤད། པདྨ་ལྷ་མཛེས་ནས་མི་དེ་གཉིས་ལྷ་སར་
ཁ་ཕྱོགས་ནས་འགྲོ་བ་མཐོང་བས་ཕ་ཡིས་རྫུན་བཤད་པ་ཤེས་པས་དོགས་པ་
ཞིག་སྐྱེས་ཀྱང་གང་ཡང་མ་བཤད།
ཉིན་དེ་ནས་བཟུང་ཕ་མ་གཉིས་ནས་པདྨ་ལྷ་མཛེས་ཀྱི་སར་བྱང་གླིང་གི་
192ལེའུ་བརྒྱད་པ། མི་དྲག་གི་སྲས་དང་འཕྲད་པ།
རིགས་རྒྱུད་བཟང་ཚུལ་དང་། འབྱོར་པ་ཆེ་ཚུལ། སྲས་འཇིགས་བྲལ་གྱི་ཡོན་ཏན་
སོགས་ཀྱི་བསྔགས་པ་ཡང་ནས་ཡང་དུ་བརྗོད་ཅིང་དེ་ལྟ་བུ་ཞིག་གི་འདུན་མར་
འགྲོ་ཐུབ་ན་བསོད་ནམས་ཆེན་པོ་ཡིན་ཚུལ་སོགས་ཤོད་ཀྱིན་ཡོད་པས་པདྨ་
ལྷ་མཛེས་ཀྱི་སེམས་སུ་གོང་དུ་ཐེངས་གཉིས་སླེབས་པའི་མི་དེ་གཉིས་ནི་རང་
ཉིད་མནའ་མར་སློང་མཁན་ཡིན་བཟོ་ཆེ་ཁར། དེ་ནས་བཟུང་ཕ་མ་གཉིས་
ནས་བྱང་གླིང་གི་རིགས་རྒྱུད་སོགས་ལ་བསྔགས་པ་བརྗོད་སྟངས་ལ་གཞིགས་
ན་སྟེར་རྒྱུའི་ཁས་ཀྱང་བླངས་ཡོད་བཟོ་འདུག་སྙམ་པའི་དོགས་པ་ཆེན་པོ་
འཆར་ཏེ་ཉིན་ཞིག་རང་གི་གཅེན་མོ་འཛོམས་སྐྱིད་ལ་ཁ་སང་ཡོང་མཁན་གྱི་
འགྲུལ་པ་དེ་གཉིས་གང་ནས་ཡོང་བ་དང་དོན་གང་ཡིན་ཤེས་སམ་ཞེས་དྲིས་
པས་འཛོམས་སྐྱིད་ནི་བྱང་གླིང་གི་སྲས་དེར་ཤིན་ཏུ་དགའ་བ་མ་ཟད། དེ་
དང་ལུས་འདྲེས་ཀྱང་བྱུང་བས་ཉིན་མཚན་ཀུན་ཏུ་དེ་ཁོ་ན་ཡིད་ལ་དྲན་ནས་
བསྡད་ཡོད་ཀྱང་མནའ་མར་སློང་མཁན་གྱིས་རང་གི་མིང་ཟུར་ཙམ་མི་སྟོན་
པར་པདྨ་ལྷ་མཛེས་ཁོ་ན་སློང་བར་བརྟེན་ཡིད་མི་དགའ་བའི་ངང་དུ་གནས་
ཤིང་ཕྱོགས་གཞན་ཞིག་ནས་བསམས་ཚེ་པདྨ་ལྷ་མཛེས་ལ་བསྟན་པ་ཞེས་པའི་
སྙིང་གྲོགས་ཤིག་ཡོད་པ་ཡང་གཡུ་སྒྲོན་གྱི་ངག་ལས་ཐོས་པས་གལ་ཏེ་ད་རེས་
ཀྱི་མི་དེ་དག་པདྨ་ལྷ་མཛེས་མནའ་མར་སློང་མཁན་ཡིན་པ་ཤེས་ན་མོས་མི་
འགྲོ་བ་མཐའ་སྐྱེལ་ཡང་བྱེད་སྲིད་སྙམ་སྟེ། གཅུང་མོ་རང་མགོ་བོ་ཆེ་བ་ལ་
ཨང་། དེ་གཉིས་ནི་ཁྱོད་རང་བྱང་གླིང་གི་སྲས་ཉམས་བཟང་ཅན་དེའི་མནའ་
མར་སློང་མཁན་ཡིན་འདུག་ཅེས་བཤད། དེ་ཐོས་ནས་པདྨ་ལྷ་མཛེས་གདོང་
193མཛའ་གཅུགས་ཀྱི་མི་ཚེ།
གཤིས་ཀྱང་འགྱུར་ནས་རང་གི་མ་ཡི་དྲུང་དུ་ཕྱིན་ནས་མ་ལ་སྨྲས་པ། ཨ་མ་
ལགས་དེ་རིང་ང་ལ་བཀའ་འདྲི་ཞིག་ཞུ་རྒྱུ་ཡོད་པས་དྲང་པོ་གསུངས་རོགས་
གནང་ཞེས་བཤད། མ་ཡིས་ཁྱོད་ཀྱིས་དྲིས་དང་ངས་བཤད་ཆོག་ཅེས་བཤད།
པདྨ་ལྷ་མཛེས་ཀྱིས་ཁྱེད་རྣམས་ཀྱིས་ང་མནའ་མར་གཏོང་རྒྱུ་མཛད་པ་རེད་
དམ་ཞེས་དྲིས། མ་ཡི་སེམས་སུ་ད་ནི་འདི་ཡིས་ཕལ་ཆེར་ཤེས་འདུག་སྙམ་སྟེ།
ག་རེ། ཁྱོད་ལ་སུ་ཡིས་བཤད་བྱུང་ངམ་ཞེས་བཤད། བུ་མོར་སུ་ཞིག་གིས་ཀྱང་
བཤད་མ་བྱུང་། ཁ་སྔོན་སློང་མཁན་ཐེངས་གཉིས་སླེབས་པ་ང་རང་གིས་མཐོང་
ལགས་ཞེས་བཤད་པས་མ་ཡི་སེམས་སུ་ད་ནི་འདི་ཡིས་ཚང་མ་ཤེས་ཡོད་ཚོད་
འདུག་ལ་སྲས་དེ་ནི་ཤིན་ཏུ་འདྲ་ཆགས་ཤིག་ཡོད་པ་མ་ཟད། དེ་སྔོན་སྲས་དེ་
འདི་གར་ཡོང་སྐབས་ཀྱང་ཁོང་གཉིས་ངོ་ཤེས་ཤིང་གླེང་མོལ་བྱེད་པའི་ཚེ་ཡང་
ནང་ཚགས་ལྟ་བུ་བྱེད་བབ་ལ་གཞིགས་ན་མི་དགའ་བའི་བཟོ་ལྟ་བུ་ཡང་མི་
མངོན་པས་ད་ནི་བཤད་ན་ཡང་སྐྱོན་མེད་སྙམ་སྟེ། བུ་མོ་རང་ཉོན་ཅིག བྱང་
གླིང་ཞེས་པའི་གཟིམས་ཤག་དེ་ནི་ལྷ་ས་རུ་བཞིར་སྐད་གྲགས་ཡོད་པའི་སྒེར་པ་
ཆེན་པོ་ཞིག་ཡིན་ཞིང་། སྲས་དེ་ནི་གང་འདྲ་ཞིག་ཡོད་པ་ཁྱོད་རང་ནས་ཀྱང་
མཐོང་གསལ་ཡིན་པས་ངས་ཤོད་མི་དགོས། དེས་ན་ཁྱོད་ཀྱི་མི་ཚེའི་འདུན་མ་
དེ་ལས་ལྷག་པ་ཞིག་ཡོང་ཐབས་མེད་པས་ཡབ་ཆེན་དང་ང་ཚོ་གྲོས་བྱས་ཤིང་
ལྷ་བླར་ལུང་ཞུ་ཡང་བྱས་པར་བཟང་ཕེབས་བྱུང་བར་བརྟེན་ཁྱོད་མི་ཚེ་སྐྱིད་
པོ་བྱུང་ན་བསམས་ཏེ་སྟེར་རྒྱུར་ཐག་ཆོད་སོང་བས་དེ་དོན་ཁྱོད་ཀྱིས་ཤེས་པ་
གྱིས་ཤིག་ཅེས་བཤད། པདྨ་ལྷ་མཛེས་ནི་ཡུད་ཙམ་རིང་ཧོན་འཐོར་བ་ལྟ་བུར་
194ལེའུ་བརྒྱད་པ། མི་དྲག་གི་སྲས་དང་འཕྲད་པ།
གྱུར་ཅིང་། འགྲུལ་པ་དེ་གཉིས་སླེབས་པ་ནས་བཟུང་རང་ནས་སེམས་ཁྲལ་
བྱེད་པའི་དོན་དེ་ད་ལྟ་ཐོག་ཏུ་བབ་བྱུང་སྙམ་སྟེ་སེམས་སྡུག་ཤིན་ཏུ་ཆེ་བའི་
མིག་ཆུ་མུ་ཏིག་གི་རྡོག་པོ་ཆད་པ་ལྟར་ཁྲུམ་ཁྲུམ་དུ་འབབ་བཞིན་དུ་ཨ་མར་
སྨྲས་པ། ཨ་མ་ལགས་ང་ནི་མི་ཚེ་གཅིག་རིང་ཡབ་ཡུམ་གཉིས་ཀྱི་ཞབས་ཕྱི་ཞུས་
ནས་སྡོད་རྒྱུ་མ་གཏོགས་ཡབ་ཡུམ་དང་ཞལ་བྲལ་ནས་འགྲོ་འདོད་ཡེ་ནས་མེད།
ཐུགས་རྗེས་གཟིགས། ང་འདི་ནས་མ་ཕུད་རོགས་མཛོད། ལར་ནས་བྱང་གླིང་
གི་སྲས་དེ་ནི་འཆལ་པོ་རྐུབ་ཀྱོག་གཅིག་ཡིན་འདུག་པས་དེ་ལྟ་བུའི་མནའ་མར་
མི་འགྲོ་ཐག་ཆོད་ཡིན་པས་དེ་རྩིས་དགོངས་བཞེས་ཀྱིས་ཡབ་ཆེན་ལ་ཡང་ཞུ་
རོགས་གནང་ཞེས་བཤད། ཨ་མས་བུ་མོ་གང་བྱུང་མ་ཤོད། སྲས་དེ་ནི་ཡིན་
ལུགས་ཚུལ་ལྡན་ཞིག་ཡིན་པ་ལས་གང་བྱུང་གནང་མཁན་དེ་འདྲ་རྩ་བ་ནས་
ཡིན་བཟོ་མི་འདུག་ཅེས་བཤད་པས། པདྨ་ལྷ་མཛེས་ཀྱིས་ཨ་མ་ལགས་མི་དེ་
ཁ་སྔོན་མཚན་མོ་ང་ཡི་སར་ཡོང་སྟེ་ངས་ཁ་ཡ་མ་བྱས་པར་བརྟེན་གཅེན་མོའི་
སར་ཕྱིན་ཏེ་ཁོང་གཉིས་ལུས་འདྲེས་ཀྱང་བྱུང་བ་རེད། ཐུགས་ཡིད་མ་ཆེས་ན་
གཅེན་མོར་བཀའ་འདྲི་གནང་དང༌། ཁོ་ཡ་རབས་ཤིག་ཡིན་ན་ལུས་འདྲེས་བྱུང་
བའི་གཅེན་མོ་བཞག་ནས་ང་སློང་འོས་སམ་ཞེས་བཤད་ནས་རང་གནས་སུ་
ཕྱིན་ཏེ་ཁང་པའི་སྒོ་བརྒྱབས་ནས་གདན་གྱི་ཐོག་ཏུ་ཁ་བུབ་ཏུ་ཉལ་ཏེ་ངུ་བཞིན་
བསྡད། མ་རྒན་གྱིས་རྗེས་སུ་ཕྱིན་ཏེ་སྒོ་བརྡུངས་ཀྱང་སྒོ་མི་ཕྱེ་བ་མ་ཟད། ཁ་
ཡང་མི་གྲག་པར་སྔར་བཞིན་ངུས་ཏེ་བསྡད།
མ་རྒན་ནི་དངངས་འཚབ་ཀྱི་ངང་ཕ་རྒན་གྱི་དྲུང་དུ་ཕྱིན་ནས་གནས་
195མཛའ་གཅུགས་ཀྱི་མི་ཚེ།
ཚུལ་རྣམས་བཤད་པས་ཕ་རྒན་གྱིས་དགོད་བཞིན་དུ་སྨྲས་པ། སེམས་ཁྲལ་
མ་གནང་། གང་ཡང་བྱེད་ཀྱི་མ་རེད། བོད་ཀྱི་གཏམ་དཔེར་མི་དགའ་དགའ་
མདོག་བྱེད་པ་དེ། །ཕོ་གསར་དམག་ལ་འགྲོ་བའི་རྟགས། །མི་སྡུག་སྡུག་མདོག་
བྱེད་པ་དེ། ། མོ་གསར་བག་མར་འགྲོ་བའི་རྟགས། །ཟེར་བ་མ་ཡིན་ནམ། ཞེས་
བཤད་པས་མ་ཡིས་ཡང་བསྐྱར་སྐད་ཆ་ཤོད་པར་བརྩམས་པ་ན་ཕ་རྒན་གྱིས་
ཉན་འདོད་མ་བྱས་པར་ལངས་ཏེ་ཕྱིན་པས་བྱ་ཐབས་མ་བྱུང་།
དེ་ནས་བཟུང་པདྨ་ལྷ་མཛེས་ཀྱིས་རང་གི་ཁང་པའི་སྒོ་མནན་ཅིང་ལྟོ་
ཆས་ཀྱང་མ་བཟས་པར་བསྡད་པས་མ་ཡིས་བུ་མོའི་སར་ཕྱིན་ནས་སྒོ་འགྲམ་
ནས་བསླབ་བྱ་ཇི་ལྟར་བྱས་རུང་རྩ་བ་ནས་མ་ཉན་པར་ངུ་གིན་རང་བསྡད་
པས།
མ་ཡིས་སླར་ཡང་ཡབ་ཆེན་གྱི་དྲུང་དུ་ཕྱིན་ནས་བུ་མོ་ནི་བཅོས་མིན་གྱི་
སེམས་སྡུག་ཤིན་ཏུ་ཆེན་པོ་བྱས་ཏེ་ལྟོ་ཡང་མི་ཟ་བར་ངུ་ཡིན་རང་སྡོད་ཀྱིན་
འདུག་པས་ཁྱེད་ནས་དགེ་བཤད་སྡིག་བཀྲོལ་འདྲ་མཛད་ན་མི་དགའ་འམ་
ཞེས་བཤད་པས་ཕ་དེས་མ་དང་མཉམ་དུ་པདྨ་ལྷ་མཛེས་ཀྱི་སར་ཕྱིན་ནས་བུ་
མོ། ངེད་ཕ་མ་གཉིས་ནས་འདི་འདྲ་བྱེད་པ་ནི་ཁྱོད་རང་མི་ཚེ་གཅིག་སྐྱིད་པོ་
བྱུང་ན་བསམས་པ་ཡིན། གཟིམས་ཤག་ཆེན་པོ་དེ་འདྲ་ཞིག་གི་སྐུ་བག་ཏུ་འགྲོ་
རྒྱུ་བྱུང་བ་ནི་ཁྱོད་ཀྱི་བསོད་ནམས་ཡིན་ཏེ། དེ་ནས་བཟུང་སྟེ་ཁྱོད་ལ་ལྕམ་སྐུ་
ཞབས་ཞེས་འབོད་ཀྱི་རེད། ཁྱོད་ཀྱི་ཕྲུ་གུ་ཡང་སྲས་དང་སྲས་མོ་ཆགས་པ་རེད།
དེ་འདྲ་ཞིག་ཏུ་ཁྱོད་སླེབས་པ་ཡིན་ན་ལྟོ་གོས་གཏམ་གསུམ་གང་གི་ཐད་ནས་
ཀྱང་སུ་ལའང་གཉའ་ཤོར་མི་དགོས་པར་རང་སྐྱིད་མི་སྨོན་ཞིག་ཡོང་རྒྱུ་ཡིན་
196ལེའུ་བརྒྱད་པ། མི་དྲག་གི་སྲས་དང་འཕྲད་པ།
པས་ཕ་མའི་སྐད་ཆར་ཡིད་ཆེས་བྱས་ཏེ་ངག་ལ་ཉན་ན་ཁྱོད་ལ་སྡུག་པ་རྩ་བ་
ནས་མི་ཡོང་བས་དེ་དོན་སེམས་ལ་ཞོག་ཅིག ལར་ནས་ཕྲུ་གུའི་འགྲོ་སྟངས་
ཕ་མས་བཟོ་བ་ལས་ཕྲུ་གུའི་སྣང་བར་གང་ཤར་བྱེད་རྒྱུ་ག་ལ་ཡོད། ད་ནི་ཁྱོད་
རང་བག་མར་སྟེར་རྒྱུའི་ཁས་བླངས་ཟིན་པས་རྟ་ཁ་ཤོར་ན་འཐེན་རྒྱུ་ཡོད་ཀྱང་
གཏམ་ཁ་ཤོར་ན་འཐེན་ཐབས་མེད་ཟེར་བའི་དཔེ་ལྟར་ཁས་བླངས་ཟིན་པ་
ལ་བཟོ་རྒྱུ་མེད་པ་མ་ཟད། སློང་ཆང་ཡང་ཟླ་རྗེས་མའི་ཚེས་གསུམ་ལ་གཏན་
འཁེལ་ཟིན་སོང་བས་བྱ་ཐབས་མེད་ཅེས་བཤད་ནས་པདྨ་ལྷ་མཛེས་ཀྱིས་སྐད་
ཆ་ཡང་ཉན་རྩིས་མ་བྱས་པར་རང་གནས་སུ་སོང༌།
པདྨ་ལྷ་མཛེས་ནི་དེ་ནས་བཟུང་ཉིན་མོའི་བཟས་དང་མཚན་མོའི་གཉིད་
ཀྱང་ཆག་སྟེ་ད་ལྟ་རང་བསྟན་པ་ག་ལ་བར་སོང་ནས་ཁོ་དང་མཉམ་དུ་གར་
སླེབས་སར་འགྲོ་རྒྱུ་བྱུང་ན་སྙམ་སྟེ་གནས།
ཉིན་ཞིག་གི་དགོང་མོ་སྔར་བཞིན་གཉིད་མ་ཁུག་པར་བསྟན་པ་བློ་
བཟང་ཁོ་ན་དྲན་བཞིན་གནས་པའི་སྐབས་སུ་ནམ་ཕྱེད་ཙམ་ལ་ཐག་ཐག་ཐབ
ཅེས་རྩིག་ཟུར་བརྡུངས་པའི་སྒྲ་ཞིག་གྲག་པས་པདྨ་ལྷ་མཛེས་ཀྱིས་དེ་མར་བྲེལ་
འཚུབ་ངང་ཡར་ལངས་ཏེ་སྔར་བཞིན་ཐག་པ་མར་བཏང་། བསྟན་པས་ཐག་
པར་འཁྱུད་དེ་ཡར་འཛེགས་ནས་ནང་དུ་འཛུལ་མ་ཐག་པདྨ་ལྷ་མཛེས་ཀྱིས་
ཁོའི་སྐེ་ལ་འཁྱུད་ནས་སེམས་སྡུག་ཤིན་ཏུ་ཆེན་པོའི་ངང་ངུས། བསྟན་པས་མོའི་
གདོང་ལ་ལྟ་སྐབས་མོ་ནི་མིག་ཕོར་གོག་ཙམ་སྐྲངས་ཤིང་མགོ་སྐྲ་ཡང་ཟིང་
ཟིང་དུ་གནས་ཏེ་ཤིན་ཏུ་ཉམས་མི་དགའ་བའི་རྣམ་པ་དེ་མཐོང་ནས་དངངས་
197མཛའ་གཅུགས་ཀྱི་མི་ཚེ།
འཚབ་ངང༌། ལྷ་མཛེས་ལགས་གང་བྱས་སམ་ང་ལ་མགྱོགས་པོ་གསུངས་དང་
ཞེས་བཤད་པས་མོས། ནང་ནས་ང་ལྷ་སར་མནའ་མར་སྟེར་རྒྱུ་ཁས་བླངས་
འདུག་པ་མ་ཟད། སློང་ཆང་གི་ཚེས་ཆ་ཡང་གཏན་འཁེལ་ཟིན་འདུག་པས་ང་
ནི་ཤི་དགོས་བྱུང་ཡང་ཁྱེད་དང་འབྲལ་ཕོད་པ་མི་འདུག་པས་ད་ནི་ཇི་ལྟར་
བྱས་ན་ལེགས། གསུངས་དང་། གསུངས་དང་། མགྱོགས་པོ་གསུངས་དང༌།
ཡང་མིན་ན་ང་གཉིས་ད་ལྟ་རང་འདི་ནས་བྲོས་ཏེ་གར་སླེབས་སར་འགྲོ་བ་མི་
དགའ་འམ། ཞེས་བཤད་པས། བསྟན་པ་ནི་གཏམ་དེ་ཐོས་མ་ཐག་རྣ་བ་ལ་འོ་
ལྡིང་ཞེས་པའི་སྒྲ་ཞིག་གྲགས་པ་དང་ཆབས་ཅིག་མགོ་བོ་ཡང་སྦིར་ཞིང་ཅི་བྱ་
གཏོལ་བྲལ་ངང་སྨྲ་བ་ཡང་མེད་པར་རེ་ཞིག་ལུས། དེ་ནས་པདྨ་ལྷ་མཛེས་ཀྱིས།
སྔོན་ལ་མར་བཞུགས་དང་ཞེས་བཤད་ནས་གདན་དུ་འཁོད། བསྟན་པས་ད་ཅི་
དྲག སློང་ཆང་ཟེར་བ་ནི་གཉེན་སྒྲིག་བྱ་རྒྱུ་གཏན་འཁེལ་ཞིང་ཕྱོགས་གཉིས་
ཀས་འགྱུར་བ་མེད་པ་ཁས་ལེན་བྱ་རྒྱུའི་བྱེད་སྒོ་ཞིག་ཡིན་ཅིང་། དེའི་ཉིན་མོ་
ཕྱོགས་གཉིས་ཀའི་བླང་བྱ་བཀོད་པའི་གཉེན་ཡིག་ཀྱང་འཇོག་སྲོལ་ཡོད། སློང་
ཆང་བཏང་རྗེས་འགྱུར་བ་གཏོང་ཐབས་མེད་པས་སློང་ཆང་གི་གོང་དུ་ཁྱེད་
ནས་ཡབ་ཡུམ་གྱི་སར་ཞུ་བ་ཞིག་ཕུལ་ན་རེ་བ་ཅུང་ཟད་མེད་དམ་ཞེས་བཤད་
པས་པདྨ་ལྷ་མཛེས་ཀྱིས་རེ་བ་མི་འདུག ངས་ངུས་ནས་ཞུ་བ་ཐེངས་མང་འཐེན་
པ་ཡིན་ཀྱང་ཕྲུ་གུའི་འགྲོ་སྟངས་ཕ་མས་བཟོ་བ་ལས་ཕྲུ་གུའི་སྣང་བར་གང་
ཤར་བྱེད་རྒྱུ་ག་ལ་ཡོད། ད་ནི་ཁྱོད་རང་བག་མར་སྟེར་རྒྱུའི་ཁས་བླངས་ཟིན་
པས་རྟ་ཁ་ཤོར་ན་འཐེན་རྒྱུ་ཡོད་ཀྱང་གཏམ་ཁ་ཤོར་ན་འཐེན་ཐབས་མེད་ཅེས་
198ལེའུ་བརྒྱད་པ། མི་དྲག་གི་སྲས་དང་འཕྲད་པ།
པའི་དཔེ་ལྟར་འགྱུར་བ་གཏོང་ཐབས་མེད། ཡིན་ཙམ་མིན་ཙམ་མང་པོ་བཤད་
ན་རྗེས་སུ་ལུང་པའི་ནང་དུ་ཆ་འཇོག་བྱེད་མཁན་ཡང་ཡོང་གི་མ་རེད་ཅེས་
སོགས་གསུངས་ཏེ་གསན་དགོངས་རྩ་བ་ནས་གནང་གི་མི་འདུག ང་ནི་ཁྱེད་
དང་མཉམ་དུ་མི་ཚེ་སྐྱེལ་རྒྱུ་བྱུང་ན་སྐྱིད་སྡུག་ག་འདྲ་ཞིག་བྱུང་ཡང་འགྱོད་
པ་མེད་པས་ད་ནི་མིས་མཐོང་ས་མེད་པའི་ས་ཞིག་ཏུ་ཕྱིན་ན་བསམ་པ་ལས་
གཞན་གྱི་ཐབས་གང་ཡང་དྲན་གྱི་མི་འདུག བསྟན་པ་ལགས། ང་གཉིས་དོ་
ནུབ་རང་འདི་ནས་ཐོན་པ་མི་ལེགས་སམ་ཞེས་བརྗོད། བསྟན་པས་དཀོན་
མཆོག་མཁྱེན་ད་ནི་ཡུལ་ཐེངས་གཉིས་པ་གྱར་དགོས་ཤར་བ་མ་རེད་དམ་
ཞེས་བཤད་པས་པདྨ་ལྷ་མཛེས་ཀྱིས་ཡུལ་གྱར་ཐེངས་གཉིས་པ་ཇི་ལྟར་ཡིན་
ནམ། ཞེས་དྲིས་པས་བསྟན་པས་དེ་ཚོ་རྗེས་སུ་རིམ་པས་བཤད་ཆོག ད་ལྟའི་
ཆར་ང་གཉིས་བྲལ་མི་དགོས་པའི་ཐབས་ཤིག་ཇི་ལྟར་འཚོལ་བ་ཁོ་ན་བསམ་བློ་
གཏོང་རྒྱུ་ལས་མེད། བསམ་བློ་གང་ནས་བཏང་རུང་ད་ནི་རྒྱབ་རྩ་འཚོལ་ས་ནི་
མེད། དབང་ཤུགས་ངོམས་ས་ནི་མེད། རིན་གྱིས་ཉོ་ས་ནི་མེད། བྲལ་མི་དགོས་
པའི་ཐབས་ག་ནས་བསམས་ཀྱང་འབྲོས་རྒྱུ་ཁོ་ན་ལས་མི་རྙེད་ཀྱང་། བྲོས་པའི་
དབང་དུ་བཏང་ན་ཁྱེད་ཀྱི་ངོས་ནས་བྱས་ན་ནི་ཡབ་ཡུམ་གཉིས་ཀྱི་བཀའ་དྲིན་
འཇལ་རྒྱུའི་ཚབ་ཏུ་ཐུགས་ཤིན་ཏུ་ཕམ་པ་ཞིག་བཟོ་རྒྱུ་དང༌། སྐུ་དྲག་གཅིག་
གི་མནའ་མར་སླེབས་ན་མི་ཚེ་སྐྱིད་ལ་འཁྱོལ་ངེས་ཡིན་པ་དང༌། མི་ཚང་ཆེ་
མོའི་བུ་མོ་ཞིག་ཡུལ་གྱར་ནས་འགྲོ་དགོས་བྱུང་ཚེ་དཀའ་སྡུག་མང་པོ་ཞིག་མྱོང་
དགོས་པས་དེ་ལྟ་བུའི་དཀའ་སྡུག་བཟོད་པར་ཡང་དཀའ་བས་ཁྱེད་དཀའ་སྡུག་
199མཛའ་གཅུགས་ཀྱི་མི་ཚེ།
མྱོང་མི་དགོས་པ་དང་སྤྲོ་པོ་ཡོང་བའི་ཆེད་དུ་ངས་ཁྱེད་བློས་གཏོང་དགོས་བྱུང་
ཡང་འགྱོད་པ་རྩ་བ་ནས་མེད་ཅེས་བཤད་པས་པདྨ་ལྷ་མཛེས་ཀྱིས་ཕ་མ་བློས་
གཏོང་འདོད་ནི་སུ་ལ་ཡང་མི་སྲིད་པ་བཞིན་ཕ་མ་དང་བྲལ་འདོད་རྩ་བ་ནས་
མི་འདུག་ཀྱང་། སྙིང་གྲོགས་ཁྱེད་དང་བྲལ་དགོས་པ་བྱུང་ན་ནི་ཤི་མ་རན་
གོང་ནས་ཤི་བའམ་ཡང་ན་སྨྱོ་བ་འདུག་པས་ཁྱེད་དང་བྲལ་དགོས་པའི་ཁར་
ཕ་མ་དང་ཡང་བྲལ་དགོས་པར་མི་འགྱུར་རམ། ད་ནི་ཤི་དགོས་བྱུང་རུང་ཁྱེད་
དང་མི་བྲལ་ཐག་ཆོད་ཡིན། བསྟན་པ་ལགས། སྐུ་མཁྱེན་ཁྱེད་ནས་ང་དང་
བྲལ་རྒྱུའི་དགོངས་པ་འདི་བཞེས་ཕོད་པ་འདུག་གམ་ཞེས་བཤད། བསྟན་པས་
ཁྱེད་དེ་འདྲ་མ་གསུངས། ཁྱེད་ལ་སྡུག་པོ་མྱོང་མི་དགོས་པ་བྱུང་ན་བསམས་པ་
ལས་ང་ཡི་ངོས་ནས་བྱས་ན་ཡང་ཁྱེད་དང་བྲལ་འདོད་རྩ་བ་ནས་མེད། ཕྱོགས་
གཞན་ཞིག་ནས་བཤད་ན་ང་རང་གི་ཨ་ཞང་དྲིན་ཅན་དེར་རྒྱབ་གཏོད་བྱས་
ནས་འགྲོ་བ་ནི་དྲིན་ལན་ལོག་འཇལ་བྱེད་པ་ཞིག་ཡིན་པས་དེ་ལྟར་བྱེད་འདོད་
ཀྱང་རྩ་བ་ནས་མི་འདུག འོན་ཀྱང་ཁྱེད་དང་སྐད་ཅིག་ཙམ་ཡང་བྲལ་མི་ཕོད་
པའི་ང་ཡི་སེམས་འདི་ལ་བཅོས་སུ་མི་འདུག་པས་ཡུན་དུ་བྲལ་བ་ནི་ག་ལ་ནུས།
ད་ནི་ཁྱེད་ཀྱིས་སེམས་ཐག་ཆོད་ན་ང་ནི་ཤི་བྲལ་བྱུང་ན་མ་གཏོགས་གསོན་
བྲལ་མི་བྱེད་པའི་དམ་བཅའ་སྙིང་ལ་བཀོད་ཟིན་པ་ལགས་ན་ཁྱོད་དང་བྲལ་
མི་དགོས་པའི་ཆེད་དུ་རང་ཡུལ་རྒྱབ་ཏུ་བསྐྱུར་ནས་མི་ཡུལ་པང་དུ་ལེན་རྒྱུའི་
བློ་ཐག་མ་བཅད་རང་བཅད་ཡིན་ཞེས་བཤད། པདྨ་ལྷ་མཛེས་ཀྱིས་དེ་འདྲ་ཡིན་
ན་ང་ནི་ཤི་དགོས་བྱུང་ན་ཡང་ཁྱེད་ལས་གཞན་པའི་སྐྱེ་བོ་ཞིག་དང་འགྲོགས་
200ལེའུ་བརྒྱད་པ། མི་དྲག་གི་སྲས་དང་འཕྲད་པ།
པར་མི་འདོད་པས་གནས་སྐབས་ཡབ་ཡུམ་གཉིས་བློས་བཏང་སྟེ་ཁྱེད་དང་
མཉམ་དུ་མི་འགྲོ་ཐབས་མེད་ལགས་པས་ངེད་གཉིས་ད་ལྟ་རང་འདི་ནས་ཐོན་
ན་མི་དགའ་འམ་ཞེས་བརྗོད། བསྟན་པས་ཡུད་ཙམ་རིང་བསམ་བློ་ཞིག་བཏང་
སྟེ་ཐག་རིང་གི་ཡུལ་གཞན་དུ་འགྲོ་བ་ལ་ལམ་ཆས་སོགས་གང་ཡང་མེད་པར་
འཚབ་འཚུབ་ངང་ཕྱིན་ན་འཚོ་བ་འཁྱོལ་ཐབས་མེད་པས་གྲ་སྒྲིག་མ་བྱས་ན་མི་
འགྲིག་པས་ཐོག་མར་གྲ་སྒྲིག་ཡག་པོ་ཞིག་བྱེད་དགོས་ཞེས་བརྗོད། པདྨ་ལྷ་
མཛེས་ཀྱིས་གྲ་སྒྲིག་ཇི་ལྟར་བྱེད་དགོས་སམ་ཞེས་བརྗོད་པར། བསྟན་པས་ཟླ་
རྗེས་མའི་ཚེས་གསུམ་གྱི་ཉིན་མོ་སློང་ཆང་ཡིན་ན་དེའི་དགོང་མོ་འདི་ནས་ཐོན་
རྒྱུ་བྱས་ན་ལེགས། དེའི་བར་དུ་ཁྱེད་ནས་བག་མར་མི་འགྲོ་བའི་རྣམ་འགྱུར་
སོགས་མ་བསྟན་པར་ཡབ་ཡུམ་གྱི་ཐུགས་དང་བསྟུན་པའི་ཚུལ་བྱེད་དགོས་
པ་དང༌། འབྲོས་འགྲོ་རྒྱུའི་གྲབས་གཤོམ་འདི་འདྲ་དང་འདི་འདྲ་གནང་དགོས་
ཞེས་འཆར་གཞི་ཞིབ་པར་བཀོད་ནས་མངག་ཆ་ལེགས་པར་བྱས། དེ་ནས་ཕན་
ཚུན་འཐམ་འཁྱུད་ངང་མལ་དུ་ཞུགས། ཐོ་རེངས་ཀྱི་མཚམས་སུ་ཡར་ལངས་
ཏེ་བྲལ་མི་ཕོད་བཞིན་དུ་སོ་སོར་གྱེས།
པདྨ་ལྷ་མཛེས་ནས་ཀྱང་དེ་ནས་བཟུང་ཁྱིམ་དུ་མི་སྐྱིད་པའི་རྣམ་འགྱུར་
དགོས་པར་བརྟེན་གུས་བརྩེ་དང་ཞབས་ཏོག་སོགས་སྔར་ལས་ལྷག་པ་ཞུས་
སོགས་མ་བསྟན་པ་མ་ཟད། མི་རིང་བར་རང་ཉིད་ཕ་མ་གཉིས་དང་བྲལ་
པས་ཕ་མ་གཉིས་ཀྱང་ད་ནི་བུ་མོའི་སེམས་ཐག་ཆོད་འདུག་སྙམ་སྟེ་བློ་བདེ་
བར་གྱུར། དེའི་བར་དུ་པདྨ་ལྷ་མཛེས་ཀྱིས་བསྟན་པས་ཇི་ལྟར་མངགས་པ་
201མཛའ་གཅུགས་ཀྱི་མི་ཚེ།
བཞིན་དུ་གཉེན་བྱོལ་དུ་འགྲོ་རྒྱུའི་ཟ་ཉལ་གྱོན་གོས་སོགས་ཀྱི་གྲ་སྒྲིག་རྣམས་
འཐུས་ཚང་བྱས།
བོད་ཟླ་དྲུག་པའི་ཚེས་གཉིས་ཀྱི་དགོང་དྲོ་ཕུན་ཚོགས་དཔལ་འབར་དུ་
འགྲུལ་པ་རྟ་ཧྲག་མི་ལྔ་འབྱོར། དེ་དག་གི་ནང་དུ་སྔོན་དུ་ཐེངས་གཉིས་ཡོང་
མཁན་གྱི་ཕྱག་མཛོད་དེ་དང༌། འགོ་སྣམ་རྒྱ་སྨུག་གི་ཕྱུ་པ་གྱོན་ཞིང་སོག་བྱུར་
བཏགས་པའི་མི་རྒན་འདྲ་ཆགས་གཅིག་ཡོད་པ་དེ་ནི་གཉེན་དཔང་ཡིན་པ་
རེད། ད་དུང་སྤུ་ཕྲུག་གི་ཕྱུ་པ་དང་། ལྷམ་འཇུར་རྟ་ཡུ་རིང་གྱོན་ཞིང་གསེར་
གྱི་རྣ་ལོང་བཏགས་པའི་མི་གསུམ་ཡོད་པ་ནི་ཕྱག་མཛོད་དང་གཉེན་དཔང་
གཉིས་ཀྱི་རོགས་སུ་ཡོང་བའི་བྱང་གླིང་གི་ཞབས་གྲས་གསུམ་ཡིན། ཉིན་གཉིས་
པར་ཕྱག་མཛོད་དང་གཉེན་དཔང་གཉིས་ནས་བུ་མོའི་ཁྱིམ་ཚང་ལ་སྤྱི་འབུལ་
ཁ་བཏགས་ཉིན་མོ་བདེ་ལེགས་ཀྱིས་སྣེ་དྲངས་ཏེ་དར་གོས་ཆེན་སོགས་སྤོམ་ཆེ་
ཙམ་དང༌། ཡབ་ཡུམ་གཉིས་ལ་སྒེར་འབུལ་གོས་སྣ་དང༌། ཁ་བཏགས་ཉིན་
མོ་བདེ་ལེགས། གཡོག་པོ་གཡོག་མོ་ཚོར་གོས་སྣ་དང་ཁ་བཏགས་ཟུ་ཕྱི། ཆང་
རིན་ཤོག་ཆག་སོགས་སྤྲད། དེ་ནས་བུ་མོའི་ཕ་མ་དང༌། སྒེར་བྱང་གླིང་པའི་
ཕྱག་མཛོད་དང་། གཉེན་དཔང་བཅས་ཚོམས་ཆེན་དུ་འཛོམས་ཤིང་གཉེན་
གན་བཞག་པ་ནི་འདི་ལྟར།
ཨོམ་སྭསྟི། · རབ་མཛེས་ཁྱོད་སྐུ་བརྩེ་ཕྱིར་དྲན་པས་ཀྱང་། །
རྟག་པ་འཆི་མེད་གྲུབ་པའི་འདོད་འཇོ་མཁན། །
ཚེ་དང་ཡེ་ཤེས་དཔག་མེད་མགོན་པོ་ཡིས། །
202ལེའུ་བརྒྱད་པ། མི་དྲག་གི་སྲས་དང་འཕྲད་པ།
མི་ཤིགས་རྡོ་རྗེའི་སྲོག་གིས་འགྲོ་འདི་སྲུངས། །
ཞེས་ཤིས་པ་བརྗོད་པའི་དགེ་ལེགས་ཀྱིས་ལམ་ཡངས་པོར་བཀྲོལ་ནས་
སྐབས་འདིར་འཇིག་རྟེན་བརྩེ་དགའ་ལ་ལོངས་སུ་སྤྱོད་པ་རྣམས་ནི་སྐྱེས་པ་
ཐབས་དང་། བུད་མེད་ཤེས་རབ་ཀྱི་རང་བཞིན་ཟུང་དུ་བསྡེབས་པའི་མཐུན་
སྦྱོར་ལས། རང་རིགས་ཀྱི་མྱུ་གུ་གཙང་མ་རྒྱུན་མཐུད་དུ་སྤེལ་བའི་ཆོ་ག་འདི་
ཁོ་ན་སྲིད་པའི་ཕུན་ཚོགས་ཀྱི་སྙིང་པོར་ཡུལ་ཐམས་ཅད་ཀྱི་བཟང་པོའི་སྲོལ་
དུ་དར་བ་བཞིན་འདིར་ཡང་ཕུན་ཚོགས་མཐོ་བའི་རིགས་སུ་མཉམ་པ་སྒེར་
དཀར་ས་ཡི་ཐིག་ལེ་བྱང་གླིང་པའི་སྲས་ངག་དབང་འཇིགས་བྲལ་གྱི་ཐུགས་
འདུན་མཆིས་འབྲང་དུ་གཟིམས་ཁང་ཕུན་ཚོགས་དཔལ་འབར་གྱི་སྲས་མོ་
པདྨ་ལྷ་མཛེས་ལུགས་བཞིན་ཁབ་ཏུ་བཞེས་པར་གལ་པོ་ཆེ་ལ་ནན་ཏན་གྱི་
དཔེ་བཞིན་ཐོག་མར་གཉིས་ཀའི་ཐུགས་མོས་གཙོ་བོར་གྱུར་པའི་བསླུ་མེད་
ལྷ་བླར་མོ་ལུང་རྩིས་གསུམ་གཏན་འབེབས་དང་། སློང་སྦྱིན་བགྱིད་སྒོའི་རིམ་
པ་སྲོལ་མཐུན་སྔོན་དུ་གྲུབ་པའི་འཁྲུངས་ས་དངོས་གཞི་ཀུན་འཛིན་ཞེས་པ་ས་
བྱི་ཧོར་ཟླ་ཚེས་གཟའ་སྐར་འབྱུང་འཕྲོད་དགེ་བའི་ཉིན་ཇི་ལྟར་མི་འམ་ཅིའི་
སྲས་མོ་ཡིད་འཕྲོག་མ་རྒྱལ་སྲས་ནོར་བཟང་ལ་བཞིན་དུ་བསུ་བཞེས་མཛད་
རྒྱུར། བཀྲ་ཤིས་དགའ་སྟོན་གྱི་སྒོ་འཕར་དངོས་དབྱེ་བ་འདི་ནས་བཟུང་སྐུ་ངོ་
བགྲེས་པ་རྣམས་ནས་སྲས་སྟེང་ཞལ་ལ་བྱམས་བརྩེའི་སྤྱན་རས་ཕྱོགས་སུ་མ་
ལྷུང་བའི་ཚུལ་སྤྱོད་ལ་ངང་གིས་འཇུག་ཅིང༌། ཚུལ་མིན་ལས་ཤུགས་ཀྱིས་ལྡོག་
པའི་གཅུན་ཁྱབ་མཛད་འོས་ཤ་ཚར་གཏམ་སྙན་མེད་ཟེར་བ་ལྟར་འཇམ་རྩུབ་
203མཛའ་གཅུགས་ཀྱི་མི་ཚེ།
གང་རན་མཛེས་ཚོན་སྤངས་པའི་དབུ་འདོན་བཀའ་བསླབ་མཛད་བསྩལ་རྒྱུ།
སྲས་ནས་ཀྱང་ཡབ་ཡུམ་ཐུགས་བསྟུན་བཀུར་སྟི་ལྟོས་མེད་ཀྱི་སྒོ་ནས་བཀའ་
ཅི་གནང་དང་དུ་ལེན་རྒྱུ་མ་ཟད། མཆིས་འབྲང་ལ་ཐུགས་རྩེ་གཅིག་གཏོད་
མིན་པའི་གྲོགས་ཟུར་བསྟེན་དང་། མྱོས་བྱེད་རྩེད་འཇོར་བག་མེད་དུ་སྤྱོད་པ་
སོགས་སྐྱིད་སྡུག་གི་བློ་རྩེ་གང་ལ་གཏད་པའི་ཐུགས་མཐུན་སུན་འབྱིན་ཡིད་
གཅོད་དུ་འགྲོ་བའི་སྨད་འོག་མ་རབས་ཀྱི་སྤྱོད་ངན་རྣམས་ཀུན་ཏུ་མི་མཛད།
ལྕམ་ནས་ཀྱང་ཡབ་ཡུམ་གོང་དུ་སྤྱི་འཁུར་ཐོག་བདག་པོ་རིགས་སྲས་ལ་གུས་
བརྩེ་ལྷོད་མེད་ལས་གཙོ་བོར་ཚུགས་མ་ཐུབ་པ་དང། ང་རྟགས་སུ་བཀོད་པའི་
སྤྱོད་རེངས་སོགས་ཐུགས་ཞེ་དཀྲུགས་པའི་རིགས་དང༌། ཞབས་འདོན་ཐམས་
ཅད་ཉེ་རིང་བྱམས་ཆོས་འདོར་བའི་གླེང་ཙམ་མེད་པར་ཚུལ་ལྡན་བསྔགས་
འོས་ཀྱི་སྤྱོད་པ་ལྷུར་བཞེས་མཛད་རྒྱུ་བཅས་མདོར་ན་ཚང་མས་འཇིག་རྟེན་
ཡ་རབས་ཀྱི་ལུགས་བཟང་དྭངས་གཙང་བགྲེས་སློབ་གཞོན་གསན་མཐུན་པ་
མཆེད་བཞིའི་ངང་ཚུལ་ལ་གཞོལ་བ་མ་གཏོགས་འདོད་འཁྱེར་ཐ་དད་སོགས་
རང་དྲིན་རང་ལ་ཆུང་དུ་འཇུག་པའི་ཚུལ་མིན་རིགས་ཡི་གེའི་ལམ་ལ་བསྒྲགས་
མིན་ལ་མི་ལྟོས་པར་ནམ་ཞར་ཡང་མཛད་རྒྱུ་མེད་ཅིང༌། ཕྱོགས་ཕྱོགས་ནས་
གཟུར་གནས་ཀྱི་ཡང་རྩེར་གྱུར་པའི་བདག་སྐྱིད་གཞན་སྨོན་པའི་ཡུལ་གཅིག་
པུར་གྱུར་པ་བཀྲ་ཤིས་ལུགས་ལེགས་འབའ་ཞིག་གི་སྐུ་ཚེ་མཐར་འཁྱོལ་ངེས་
མཛད་རྒྱུར་ལེགས་པའི་ཕྱོགས་ལ་དགོངས་དབྱངས་མ་གྲོས་གཅིག་ཏུ་མཐུན་
པའི་ཆེད་ཕྱག་རྒྱ་བཙན་པོས་བསྡོམས་འདི་ལས་མི་འདའ་ཞེས་འགྱུར་མེད་རྡོ་
204ལེའུ་བརྒྱད་པ། མི་དྲག་གི་སྲས་དང་འཕྲད་པ།
རྗེའི་ཕྱག་རྒྱ་ཕབ་པར་ཡབ་ཡུམ་སྲས་བཅས་ཀྱི་ཕྱག་དམ། གཉེན་ཁག་གི་དཔང་
ཐེའུ་ཞེས་སོགས་བཀོད་ནས་ཁྱིམ་གཉིས་ཀའི་ཐེའུ་དང་གཉེན་ཁག་བཅས་ཀྱི་
ཐེའུ་བཅས་བརྒྱབ་ཅིང་མཇུག་ཏུ།
ཡ་རབས་ལྷ་མིའི་ཆོས་ལ་ཕྱོགས་པ་ཡི། །
བསོད་ནམས་དཔག་བསམ་ལྗོན་པའི་རྩེར་སྨིན་པའི། །
རང་སྲིད་ཕུན་ཚོགས་འབྲས་བུ་གཡུར་ཟ་བར། །
རྟག་ཏུ་སྤྱོད་པའི་དགེ་མཚན་གོང་འཕེལ་ཤོག །
ཅེས་པའི་ཤིས་ཚིག་བཀོད་པའི་གཉེན་ཡིག་འདྲ་གཉིས་བཟོས་ཏེ་སློང་
སྟེར་གྱི་ཕྱོགས་སོ་སོས་འདྲ་རེ་ཉར། དེ་ལྟར་སློང་ཆང་གི་མཛད་སྒོ་གཟབ་རྒྱས་
བྱས་ཏེ་གསོལ་ཚིགས་བཏང༌། གསོལ་ཚིགས་གྲུབ་རྗེས་གོས་རྒྱན་ལེགས་པར་
སྤྲས་པའི་འཁྲུངས་ཞུ་མ་འཛོམས་སྐྱིད་དང༌། གཡུ་སྒྲོན་གཉིས་ནས་འཁྲུངས་
རྒྱན་བཏེགས་ཏེ་སྙན་འཇེབས་ཡིད་དབང་འཕྲོག་པའི་འཁྲུངས་གླུ་ལེན་བཞིན་
དུ་གསོལ་རྒྱབ་དངུལ་ཕོར་གསུམ་སྒྲོན་མཉེས་དག་བཀྱག དེར་འདུས་ཀུན་
གཞས་དང་ཞབས་བྲོ། རྣམ་ཐར་སོགས་གཏོང་བཞིན་མྱོས་བྱེད་ཀྱི་བཏུང་བར་
ཅི་དགར་ལོངས་སུ་སྤྱད་དེ་ཁྱི་དང་བེའུ་ངོ་མི་ཤེས་པ་ལྟ་བུར་གྱུར་ཏོ།། །།
205ལེའུ་དགུ་པ། གཞན་ཡུལ་ལ་གྱར་བ།
མཛའ་བའི་སེམས་ཀྱིས་བཅིངས་པའི་ན་མཉམ་ཟུང་། །
ཕ་མ་ཉེ་འབྲེལ་འབྲལ་བར་མི་འདོད་ཀྱང༌། །
སྙིང་སྡུག་འབྲལ་བར་མ་བཟོད་ཡུལ་གཞན་དུ། །
མི་འདོད་བཞིན་དུ་གོམ་པའི་འདེགས་འཇོག་སྒྱུར།
ནམ་ཕྱེད་ཙམ་ལ་སླེབས་སྐབས་སྟེང་ཤོད་ཀྱི་ངོ་གཡོག་ཐམས་ཅད་མྱོས་
བྱེད་ཀྱི་བཏུང་བས་རབ་ཏུ་མྱོས་ཤིང་གཉིད་དུ་སོང་སྟེ་སྟེང་ཤོད་བར་གསུམ་དུ་
ཁུ་སིམ་མེར་གནས། སྐབས་དེར་པདྨ་ལྷ་མཛེས་ཀྱིས་དུས་སུ་བབས་པ་ཤེས་ཏེ་
སྔར་ནས་གྲ་སྒྲིག་ཟིན་པའི་ཟ་ཉལ་གྱོན་གོས་དང་རྟ་ཡི་སྒ་ཆས་སོགས་རེ་རེ་
ནས་རྟ་རའི་ནང་དུ་དབོར་ཏེ་བྲེས་ཀྱི་ནང་དུ་བཞག དེ་དག་གི་འགྲམ་དུ་རྟ་ཡི་
ནང་ནས་ལྷིང་ཤོས་ཡིན་པ་སྐལ་བཟང་རྐྱང་པོ་ཟེར་བ་དེ་ཟུར་ཞིག་ཏུ་བཏགས།
དེའི་འགྲམ་དུ་རྟ་སྒ་རྒྱབ་ཆོག་ཆོག་བྱས་ནས་བཞག རྟ་ཡི་སྐེ་ལ་བཏགས་པའི་
དྲིལ་བུ་ཡི་ནང་དུ་བལ་ཞིག་བརྒྱངས་ནས་དྲིལ་བུའི་སྒྲ་གྲག་རྒྱུ་མེད་པ་བྱས་
ནས་ཐོན་ཆོག་ཆོག་བྱས་ཏེ་སྒུག་ནས་བསྡད།
དེ་ལྟར་སྒུག་ནས་ཡུན་རིང་མ་སོང་བར་རྩིག་པ་བརྡུངས་པའི་སྒྲ་གྲག
པདྨ་ལྷ་མཛེས་ཀྱིས་དེ་མར་སྒེའུ་ཁུང་ནས་ཐག་པ་བཏང་བས་བསྟན་པ་ཡར་
206ལེའུ་དགུ་པ། གཞན་ཡུལ་ལ་གྱར་བ།
འཛེགས། ཡུད་ཙམ་འཐམ་རེས་བྱས་རྗེས་སྔ་ས་ནས་གྲ་སྒྲིག་བྱས་ཡོད་པའི་ཁ་
ཟས་རྣམས་བཤམས་ཏེ་གཉིས་ཀས་རྒྱགས་ཚད་རེ་བཟས། སྒེའུ་ཁུང་ནས་བཏང་
བའི་ཐག་པ་ཡང་ཡར་འཐེན་ནས་ཁོང་གཉིས་སྒོ་ནས་ཐོན། པདྨ་ལྷ་མཛེས་ཀྱིས་
བསྟན་པ་རྟ་རའི་ནང་དུ་ཁྲིད་དེ་སྔོན་ནས་གྲ་སྒྲིག་བྱས་པའི་དངོས་པོ་རྣམས་
རེ་རེ་ནས་བསྟན། བསྟན་པས་རྟ་དེར་སྒ་བརྒྱབ་ནས་རྟ་དེ་ག་ལེར་ཁྲིད། པདྨ་
ལྷ་མཛེས་མདུན་དུ་ཕྱིན་ནས་སྒོ་ཕྱེ་བར་བརྩམས་པ་ན་ཙེར་ཞེས་པའི་སྒྲ་ཆེ་
ཙམ་གྲག་པས་དབྱེ་མཚམས་འཇོག་དགོས་བྱུང༌། དེ་ནས་མོས་ད་གང་དྲག་སྒོ་
འདིས་སྐད་རྒྱག་གི་འདུག་ཅེས་བཤད་པས། བསྟན་པས་སྐྱོན་མེད། སྒོ་ངས་དབྱེ་
ཆོག་ཅེས་བརྗོད་ནས་པདྨ་ལྷ་མཛེས་ལ་རྟ་བཟུང་དུ་བཅུག་སྟེ་ཕར་ཕྱིན་ཏེ་སྒོ་
ལྕིབས་ཀྱི་ནང་དུ་ཆབ་གསང་ཞིག་བཏང་ནས་སྒོ་ཕྱེ་བས་སྐད་མ་གྲག་པར་སྒོ་
ཕྱེ་ཐུབ་པ་བྱུང༌། དེ་ནས་བསྟན་པས་གླིང་ཁའི་ནང་དུ་ཡོད་པའི་རང་གི་རྟ་དེ་
ཁྲིད་ཡོང་སྟེ་ཁོ་གཉིས་རྟ་རེ་བཞོན་ནས་ཐོན། པདྨ་ལྷ་མཛེས་ཀྱིས་ད་ང་གཉིས་
གང་དུ་འགྲོ་དགོས་རེད་དམ་བྱས་པས་བསྟན་པས་རྒྱ་གར་མ་གཏོགས་བྲོས་ས་
གཞན་མེད། པདྨ་ལྷ་མཛེས་ཀྱིས་རྒྱ་གར་ནི་ཤིན་ཏུ་ཐག་རིང་པོ་མ་རེད་དམ་ཕ་
མ་གཉིས་ག་དུས་ཐུག་རྒྱུ་ཡོང་གི་རེད་ཅེས་བཤད། བསྟན་པས་གནས་སྐབས་
ཕ་མ་བློས་མ་བཏང་རང་བཏང་ཡིན་པས་ད་ནི་བྱེས་དྲན་ཡུལ་དྲན་མ་བྱས་
པར་སེམས་ཐག་ཆོད་པ་མཛོད་ཅིག་ཅེས་བཤད། འོན་ཀྱང་མོ་ནི་ཕ་མ་གཉིས་
དང༌། ཁྱིམ་ཚང་ནས་བྲལ་མི་ཕོད་པས་མིག་ཆུ་ཁྲུམ་ཁྲུམ་དུ་འབབ་ཅིང༌། ཕྱི་
མིག་ཡང་ཡང་ལྟ་བཞིན་དུ་བསྐྱོད། རྒྱང་ཙམ་སླེབས་པ་ན་པདྨ་ལྷ་མཛེས་ཀྱི་རྟ་
207མཛའ་གཅུགས་ཀྱི་མི་ཚེ།
ཡི་དྲིལ་བུའི་ནང་གི་བལ་དེ་ཡང་ཕྱུང་སྟེ་དྲིལ་བུའི་སྒྲ་ཡི་རོལ་མོ་དང་། རྟ་རྨིག་
གི་སྒྲའི་གར་གྱི་འདེགས་འཇོག་དང་བཅས་ཏེ་བཤུལ་རིང་གི་ལམ་དུ་ཞུགས།
ཕུན་ཚོགས་དཔལ་འབར་གྱི་ཁྱིམ་དུ་ཉིན་གཉིས་པའི་ཞོགས་ཇའི་སྐབས་
པདྨ་ལྷ་མཛེས་མཐོང་སར་མེད་པས་ཡབ་ཆེན་གྱིས་མོ་འབོད་དུ་བཏང༌།
འབོད་དུ་འགྲོ་མཁན་དེས་གང་སར་བཙལ་ཡང་མ་རྙེད་པས་གཡོག་པོ་ཚོས་
དུས་རྒྱུན་ནས་མོ་ལ་ཨ་བ་པདྨ་ལྷ་མཛེས་ལགས་ཞེས་འབོད་པ་ལྟར་ཨ་བ་
པདྨ་ལྷ་མཛེས་ལགས་བཞུགས་མི་འདུག་ཅེས་བཤད། སྐབས་དེར་ཡབ་ཆེན་
དོགས་པ་སྐྱེས་ནས་གང་སར་འཚོལ་དུ་བཏང་ཡང་མ་རྙེད་པ་དང༌། ཡང་དྲེལ་
པ་བསམ་གྲུབ་ཀྱིས་ཆིབས་པ་སྐལ་བཟང་རྐྱང་པོ་ཡང་མཐོང་སར་བསྡད་མི་
འདུག་ཅེས་བཤད་པས་གཞི་ནས་གཉེན་བྱོལ་དུ་བྲོས་པ་ཤེས་ནས་དངངས་
འཚབ་སྐྱེས། སྐབས་དེར་གཡུ་སྒྲོན་གྱིས་བསམ་སྡིངས་སྒྲུབ་མཆོད་ཀྱི་སྐབས་
སུ་གཞོན་ནུ་ཞིག་ངོ་ཤེས་པའི་སྐོར་གཞི་ནས་བཤད། གཏམ་དེ་ཐོས་པས་ཨ་
མ་ནི་མི་དེ་དང་མཉམ་དུ་ཐག་རིང་ཞིག་ཏུ་ཕྱིན་པར་ངེས་ཞེས་ཡུད་ཙམ་རིང་
དྲན་མེད་དུ་བརྒྱལ། དྲན་པ་གསོས་རྗེས་ངུ་ངག་དང་བཅས་ཁྱིམ་མཚེས་སུ་
ཞང་བློ་བཟང་ཞུ་བའི་དགེ་སློང་ཞིག་ཡོད་པ་དེའི་སར་གང་དུ་འཚོལ་བར་འགྲོ་
ན་བཟང་ཞེས་གཡང་ཕྱྭ་ཞིག་སྐོར་རོགས་ཞུས་ན་མི་དགའ་འམ་ཞེས་བཤད་
པས་ཡབ་ཆེན་གྱིས་དེ་རང་ལེགས། ངས་ལམ་སེང་ཕྱིན་ཆོག་ཅེས་བཤད་ནས་
ཤོག་ཆག་དང་ཁ་བཏགས་གཅིག་ཁྱེར་ཏེ་ཞྭ་མོ་གྱོན་ནས་སྒོ་ཕྱིར་ཐོན། ཕྱིར་
ལོག་སྟེ་ནུབ་ཕྱོགས་སུ་འཚོལ་དགོས་གསུང་གི་འདུག་པས་བསམ་གྲུབ་དང༌།
208ལེའུ་དགུ་པ། གཞན་ཡུལ་ལ་གྱར་བ།
ཆོས་འཕེལ་གཉིས་འཚོལ་བར་གཏོང་རྒྱུར་ཐག་བཅད་དེ་ཁོང་གཉིས་མདུན་དུ་
བོས་ནས་ང་ཚོའི་བུ་མོ་མི་ངན་ཞིག་ནས་གཡོ་ཁྲིད་བྱས་འདུག་པས་ཁྱོད་གཉིས་
རྟ་རེ་བཞོན་ནས་ད་ལྟ་རང་ཐོན་ཏེ་ནམ་ཉིན་མཚན་ལྟོས་མེད་ཀྱིས་མི་ངན་
དེ་དང་བུ་མོ་གཉིས་ཀྱི་རྗེས་སུ་བསྙེགས་ཏེ་འཛིན་བཟུང་ཐུབ་པ་བྱེད་དགོས།
རྗེས་སུ་ཚུར་ལོག་ནས་རྔན་པ་གྱོང་མེད་པ་བྱས་ཆོག དེ་དོན་སེམས་ལ་ངེས་
པ་གྱིས་ཨང་ཞེས་བཤད། བསམ་གྲུབ་ཀྱིས་ལགས་སོ་དེ་དོན་འཕྱུག་པ་མེད་པ་
ཞུས་ཆོག་ཅེས་བཤད་ནས་ཐོན།
བསྟན་པ་དང་པདྨ་ལྷ་མཛེས་གཉིས་ནི་གནམ་སྔོན་པོ་འདོམ་ལ་འཇལ།
སྤྲིན་དཀར་པོ་ཚད་དུ་བཙུགས་ནས་ཉིན་གཉིས་པའི་ཉིན་གུང་ཙམ་ལ་ལ་ཞིག་
གི་སྐེད་པ་ཙམ་ལ་སླེབས་སྐབས་ལ་དེ་གཟར་པོ་ཡོད་པར་བརྟེན་རྟ་ལ་བཞོན་
ནས་འགྲོ་མི་ཕོད་པས་གཉིས་ཀ་རྟ་ལས་བབས་ཏེ་འགྲོ་བཞིན་པའི་སྐབས་སུ་
ཐལ་རླུང་ཤིན་ཏུ་དྲག་པོ་ཞིག་བརྒྱབས་ནས་ལྷགས་པས་འཁྱེར་ལ་ཉེ་བ་བྱུང་
སྟེ་གཅིག་གིས་གཅིག་ལ་འཐམས་ནས་ཡུན་རིང་ཙམ་སྡོད་དགོས་བྱུང་ཞིང་
མིག་དང་ཁ་ལ་ཡང་ཐལ་བ་འཚང་སྟེ་མིག་ལྟ་མི་ཐུབ་པ་ཙམ་བྱུང༌། རླུང་
བུ་ཅུང་འཇགས་ནས་མུ་མཐུད་ལ་དེའི་གྱེན་དུ་འཛེགས་ཏེ་ལ་རྩེར་མ་སླེབས་
ཙམ་ལ་པདྨ་ལྷ་མཛེས་ནི་ལ་དུག་གི་དབང་གི་མགོ་བོ་ན་ཞིང་སྐྱུག་མེར་ལྡང་
བ་སོགས་ཀྱིས་གོམ་པ་ཤིན་ཏུ་སྤོ་དཀའ་བར་གྱུར། ལ་གཟར་པོ་ཡོད་པས་རྟ་
ལ་ནི་བཞོན་མི་ཐུབ། ལྷ་མཛེས་ཀྱིས་ད་ནི་འདི་ལྟར་འགྲོ་དགོས་བྱུང་ན་ང་
ཤི་བ་འདུག་པས་འདི་ག་རང་དུ་ཏོག་ཙམ་ཉལ་ནས་བསྡད་ན་མི་དགའ་འམ་
209མཛའ་གཅུགས་ཀྱི་མི་ཚེ།
ཞེས་བཤད། བསྟན་པས་རྟ་སྟེང་ནས་སྒ་གདན་ཞིག་ཕབ་ནས་ལམ་ཟུར་དུ་
བཏིང་ནས་ལྷ་མཛེས་དེར་ཏོག་ཙམ་ངལ་གསོ་བྱེད་དུ་བཅུག ངལ་གསོ་བྱས་
ཀྱང་མགོའི་ན་ཚ་ནི་ཇེ་ཞན་དུ་འགྲོ་བ་མཐོང་ནས་བསྟན་པས་ཁྱེད་ཀྱི་ན་ཚ་
འདི་ནི་ལ་མཐོ་བའི་ལ་དུག་ཡིན་པས་ལ་བབས་ན་མ་གཏོགས་མི་དྲག ད་ནི་ལ་
རྩེར་སླེབས་ཉེར་འདུག་པས་ལ་རྩེ་བར་སྡུག་རུས་མཛོད་དང༌། ལ་རྩེ་ནས་མར་
ཙམ་བབས་ན་དྲག་ཏུ་འགྲོ་ངེས་ཡིན་ཞེས་བཤད་ནས་ཡར་སྐྱོར་ཏེ་གོམ་པ་རེ་
ལ་ངལ་གསོ་རེ་བྱས་ནས་ཕྱིན་ཏེ་ལ་རྩེ་བརྒལ་ནས་མར་ཙམ་བབས་ཐུབ་ཙམ་
བྱུང་བས་རིམ་པས་དྲག་ཏུ་སོང་ནས་ལ་སྐེད་ཙམ་ལ་སླེབས་སྐབས་གཞི་ནས་
མགོའི་ན་ཚ་འཇགས་ཤིང་བདེ་ཉམས་ཤར། ལ་གཤམ་དུ་མ་སླེབས་ཙམ་ལ་སླར་
ཡང་ཆར་རླུང་དྲག་པོ་ཞིག་ལྡང་སྟེ་གོམ་པ་སྤོ་དཀའ་བ་བྱུང་བས་བསྟན་པ་ནི་
ལག་ཡ་གཅིག་གིས་རྟ་ཁྲིད། ཡ་གཅིག་གིས་པདྨ་ལྷ་མཛེས་སྐྱོར་ཏེ་ཉེ་འགྲམ་
གྱི་བྲག་རྡོ་ཞིག་གི་འོག་ཏུ་མགོ་བཏུམས་ནས་ཇ་ཡུན་ཙམ་བསྡད།
ལ་དེའི་ལ་གཤམ་
་ལ་གཤམ་དུ་སླེབས་སྐབས་ཆར་པ་ཆད་ཅིང་ཉི་མ་ཡང་སྤྲིན་དང་
བྲལ་ཏེ་ཉི་འོད་ས་ལ་འཕྲོས། ལམ་ཁུག་གཅིག་ཏུ་ཆུ་ཆུང་ཆུང་ཞིག་འབབ་ཅིང་
གཡས་གཡོན་དུ་རྩྭ་སྔོན་སྐྱེས་པའི་གཤོང་ས་ཆུང་ཆུང་ཞིག་ཡོད་པ་མཐོང་བས་
བསྟན་པས་ང་གཉིས་ཕ་གིར་ངལ་གསོ་ཞིག་བྱའོ་ཞེས་བརྗོད་ནས་དེར་ཕྱིན་
ཏེ་རྟ་གཉིས་ཀྱི་སྒ་སྲབ་རྣམས་བཤུས་ནས་རྩྭ་མང་ས་ཞིག་ཏུ་བཏགས། རྟ་
གདན་རྣམས་གདན་དུ་བཏིང་ནས་པདྨ་ལྷ་མཛེས་སྡོད་དུ་བཅུག རང་གིས་
གཡས་གཡོན་ནས་ལྕི་བ་སྐམ་པོ་སྒྲུག ཆེ་ཆུང་མཉམ་པའི་རྡོ་གསུམ་བླངས་ཏེ་
210ལེའུ་དགུ་པ། གཞན་ཡུལ་ལ་གྱར་བ།
རྡོ་ཐབ་གཅིག་བཅོས་ནས་མེ་ཁ་གསོས་ཏེ་ཇ་བསྐོལ། ཆར་པས་སྦངས་ཏེ་ལུས་
ཀྱི་ཆ་ཤས་ནི་མཆན་ཁུང་འོག་ཁོ་ན་ལས་སྐམ་པ་ཞིག་མེད་པས་གོས་རྣམས་
ཕུད་ནས་ཉི་མར་བཀྲམ། པདྨ་ལྷ་མཛེས་ནི་ནང་དུ་སྡོད་སྐབས་འཇམ་པོ་ལུས་
ལ་གྱོན། འབོལ་པོ་གདན་ལ་བཏིང༌། ཞིམ་པོ་ཁ་ལ་བཟས་ནས་སྡོད་མཁན་
ཞིག་ཡིན་པ་ལས་ཕྱི་ཆར་རླུང་གི་ཁྲོད་དུ་དཀའ་སྡུག་གི་འཚོ་བ་ཉིན་གཅིག་
ཀྱང་སྐྱེལ་མྱོང་མེད་པས་སྐབས་དེར་ཐལ་རླུང་དང་ཆར་དྲག་གི་འོག་ཏུ་དཀའ་
སྡུག་བཟོད་དཀའ་བའི་དབང་གིས་ཁ་བུབ་ཏུ་ཉལ་ནས་སྨྲེ་ངག་འདོན་བཞིན་
བསྡད། དེ་མཐོང་དུས་བསྟན་པ་ནི་སྙིང་ལ་ཚེར་མ་ཟུག་པ་ལྟ་བུའི་སྡུག་བསྔལ་
བཟོད་པར་དཀའ་བ་ཞིག་བྱུང་ཡང་དེ་ལ་བྱ་ཐབས་གཞན་མེད་པས། པདྨ་ལྷ་
མཛེས། དེ་འདྲ་མ་མཛད་ཡར་བཞེངས། མི་ཚེ་རིང་པོ་སྐྱིད་གསུམ་སྡུག་གསུམ་
དང་། དཔྱིད་ཉི་རིང་པོ་གྲང་གསུམ་དྲོ་གསུམ་ཟེར་བ་ལྟར་སྐབས་རེ་སྐྱིད་པོ་
དང་སྐབས་རེ་སྡུག་པོ་ཡོང་བ་ནི་ཆོས་ཉིད་ཡིན། འཁོར་བ་སྡུག་བསྔལ་གྱི་
རང་བཞིན་ཡིན་པས་སྡུག་བསྔལ་མེད་པའི་འཁོར་བ་ཞིག་ག་ནས་ཡོད། ད་
ལྟའི་སྡུག་བསྔལ་འདི་ཡང་ང་གཉིས་ཀྱིས་ཚེ་རབས་སྔ་མ་རྣམས་སུ་བསགས་
པའི་ལས་ཀྱི་འབྲས་བུ་ཡིན་པས་སྡུག་བསྔལ་བྱུང་ན་ལས་ངན་བྱས་པའི་སྡིག་
པ་རྣམས་དག་འགྲོ་བ་ཡིན་པས་དགའ་ཚོར་བྱེད་དགོས་པ་ལས་སྡུག་བསྔལ་
བྱེད་མི་རུང༌། ད་ནི་ཇ་ཡང་འཁོལ་སོང་ལ་ཇ་འདི་ནི་སྔར་འཐུང་མ་མྱོང་བའི་
ཇ་ཞིམ་པོ་ཞིག་འདུག་པས་ཡར་བཞེངས་ལ་ཇ་གང་བཞེས་དང་ཞེས་བརྗོད་
བཞིན་དུ་དཔུང་པ་ནས་བཟུང་སྟེ་ཡར་བསླངས་པས་པདྨ་ལྷ་མཛེས་ཀྱང་
211མཛའ་གཅུགས་ཀྱི་མི་ཚེ།
བསྟན་པའི་བྱེད་བབ་དང་ངག་འཇམ་ཞིང་བྱམས་བརྩེའི་རྣམ་འགྱུར་དེས་
སེམས་ལ་དྲོ་སྐྱིད་ཀྱི་ཚོར་བ་ཞིག་བྱུང་ནས་ཇ་གང་བཏུང༌། དེ་ནས་ཡང་བསྟན་
པས་ཐང་ཁུག་གི་ནང་དུ་ཕྱུར་ཞིབ་དང་། མར། བྱེ་མ་ཀ་ར་བཅས་བརྒྱབས་ནས་
སྤགས་གཡོས་ཏེ་སྤགས་དག་གོང་གཅིག་བཟོས་ནས་སྤགས་འདི་ཞིམ་པོ་ཞིག་
ཡོད་པས་དག་གོང་གཅིག་རང་བཞེས་དང་ཞེས་ལག་ཏུ་སྤྲད་པས་པདྨ་ལྷ་
མཛེས་ཀྱི་སེམས་ལ་སྤྱིར་བཏང་མ་ཡིན་པའི་དྲོ་སྐྱིད་དང་སྤྲོ་སྣང་གི་ཚོར་བ་
ཞིག་བྱུང་སྟེ་མགོ་ལྕོག་ལྕོག་དང་འཛུམ་འཚེར་འཚེར་ངང་ཁམ་ཆེན་པོ་གང་
བརྒྱབ་ནས་བཟས་པས་སྔར་བྱུང་མ་མྱོང་བའི་བྲོ་བ་ཆེན་པོ་ཞིག་བྱུང་སྟེ། བསྟན་
པ་ལགས། ཇ་ཐང་དང་སྤགས་ཞིམ་པོ་འདི་འདྲ་ཡོད་ན་ནང་དུ་སྡོད་དུས་རྟག་
ཏུ་མི་ཟ་བ་གང་ཡིན་ནམ་ཞེས་དྲིས། བསྟན་པས་དེ་རིང་ཁྱེད་རང་ཁ་སྐོམ་པ་
དང་གྲོད་པ་ལྟོགས་པ་དང་སྐབས་འཁེལ་བས་ཇ་ཐང་དང་སྤགས་ཞིམ་པོ་བྱུང་
བ་རེད། ཁྱེད་རང་ལྟ་བུའི་ཕྱུག་པོའི་བུ་མོ་རང་ཁྱིམ་དུ་སྡོད་སྐབས་ཁ་སྐོམ་པའི་
དུས་མེད་ལ་གྲོད་པ་ལྟོགས་པའི་དུས་ཀྱང་མེད་པའི་ཐོག་ཞིམ་ཟས་འབའ་ཞིག་
ལོངས་སུ་སྤྱད་པས་ཇ་ཐང་དང་སྤགས་ཞིམ་པོ་ག་ནས་ཡོང་ཞེས་བཤད། པདྨ་
ལྷ་མཛེས་ནི་བསྟན་པའི་བྱ་སྤྱོད་དང་སྐད་ཆ་ཤོད་སྟངས་གང་གི་ཐད་ནས་ཀྱང་
བརྩེ་བ་དང་བྱམས་པའི་བསམ་པ་ལྷད་མེད་པ་ཞིག་མཐོང་བས་མགོ་ལྕོག་ཙམ་
བྱས་ཏེ་གཅིག་བྱས་ན་ཇ་བསྐོལ་མཁན་དེ་ཁྱེད་རང་ཡིན་པས་བྱས་པ་རེད་ཅེས་
དགོད་བཞིན་དུ་བཤད་ནས་བསྟན་པའི་འགྲམ་པར་འོ་ཞིག་ཀྱང་བྱས། བསྟན་
པས་ཕར་ལྟ་སྐབས་པདྨ་ལྷ་མཛེས་ཀྱི་གདོང་ནས་སྤྲོ་སྣང་གི་རྣམ་པ་ཞིག་ཀྱང་
212ལེའུ་དགུ་པ། གཞན་ཡུལ་ལ་གྱར་བ།
མངོན། དེ་ནི་ཉི་མ་གཉིས་ཀྱི་ནང་དུ་འཛུམ་མདངས་ཕྱུང་བ་དང་པོ་དེ་ཡིན།
ཁོང་གཉིས་ཇ་འཐུང་སྤགས་ཟས་བྱས་ནས་ངལ་གསོས་ཤིང་གོས་རྣམས་ཀྱང་
སྐམ་པོར་གྱུར་ཡོད་པས་གོས་རྣམས་གྱོན་ཞིང་རྟ་ལ་སྒ་བརྒྱབས་ནས་ལམ་དུ་
ཞུགས།
དེ་ནས་ཕྱིན་ཕྱིན་ཀྱང་ལུང་སྟོང་ཁོ་ན་ལས་མི་ཁྱིམ་ཡོད་ས་ཞིག་ཏུ་མ་
འབྱོར་བར་རི་ཟུར་གྱི་ཁུག་པ་ཞིག་ཏུ་སླེབས་སྐབས་ཉི་མ་ཡང་བཞུད། བསྟན་
པས་གང་དྲག་ད་ཉི་མའང་བཞུད་སོང་བས་འདི་འདྲ་བྱས་ནས་ཕྱིན་ན་ས་ཡང་
རུབ་པ་འདུག་པས་འདི་རང་དུ་ཚུགས་བབས་པ་མི་དགའ་འམ་བྱས་པས། པདྨ་
ལྷ་མཛེས་ཀྱིས་རི་ཟུར་འདི་བརྒྱབས་ནས་ཕྱིན་ན་གནས་ཚང་གཡར་ས་ཞིག་
རྙེད་མི་ཡོང་ངམ་ཞེས་བཤད་པས་ཁོང་གཉིས་མུ་མཐུད་དེ་ཕྱིན། རི་ཟུར་
བརྒྱབས་ཀྱང་མི་ཁྱིམ་མཐོང་རྒྱུ་མེད་པར་མུན་པ་རུབ་སྟེ་མདུན་དུ་འགྲོ་ཐབས་
བྲལ་ནས་ལམ་ཟུར་གྱི་ཁུག་གཅིག་ཏུ་ཚུགས་བབས། རྟ་སྒ་བཤུས་ཤིང་རྟ་གདན་
རྣམས་གདན་དུ་བཏིང༌། བསྟན་པས་གཡས་གཡོན་དུ་ཆུ་ཞིག་འཚོལ་བར་ཕྱིན་
ཀྱང་ཆུ་ནི་མ་རྙེད་པས་ཇ་ཡང་བསྐོལ་ཐབས་བྲལ་ཏེ་བག་ལེབ་བཟས་ཤིང་བྱི་
རིལ་མུར་ཏེ་དེ་གར་ཉལ། ནམ་ཕྱེད་མ་ཟིན་ཙམ་ལ་ཉེ་འགྲམ་ནས་སྤྱང་ཀིའི་
སྐད་ཡང་ཡང་ཐོས་པས་པདྨ་ལྷ་མཛེས་ནི་ཤིན་ཏུ་འཇིགས་ནས་བསྟན་པ་
ལགས་ང་ཚོ་སྤྱང་ཀིས་ཟ་ཡི་མ་རེད་དམ་ཞེས་བཤད་པར། བསྟན་པས་ཟ་ཡི་
མ་རེད། ཞེད་སྣང་བྱེད་མི་དགོས། སྤྱང་ཀི་མེ་ལ་ཞེད་འགྲོ་ཡི་ཡོད་པས་ངས་
མེ་ཞིག་སྤར་ཆོག་ཅེས་བཤད་ནས་ལག་བཞུ་ཁྱེར་ནས་གཡས་གཡོན་ནས་ལྕི་
213མཛའ་གཅུགས་ཀྱི་མི་ཚེ།
བ་སྐམ་པོ་སོགས་མེ་ཤིང་སྒྲུག་པར་ཕྱིན་པས་པདྨ་ལྷ་མཛེས་ཀྱིས་ཀྱང་མཉམ་
དུ་མེ་ཤིང་སྒྲུག་ཅིང་མེ་ཁ་གསོས་ཏེ་མཚན་གང་མེ་བཏང་ནས་བསྡད། ཞོགས་
པ་ཡར་ལངས་ནས་རྟ་ལ་སྒ་བརྒྱབས་ནས་ཐོན་པས་གོམ་པ་འགའ་ཞིག་སྤོས་
མཚམས་སུ་ཁོ་གཉིས་ཀྱི་མིག་གིས་མཐོང་ས་ཁོ་ནར་མི་ཁྱིམ་འགའ་ཞིག་ཡོད་
པ་མཐོང་བས། ཀྱེ་མ་མདང་ནུབ་གོམ་པ་འགའ་ཞིག་བརྒྱབས་ན་འགྲིག་འདུག་
ཅེས་ཤོད་དགོས་པ་བྱུང༌། མི་ཚང་ཞིག་གི་སྒོ་རྩར་ཕྱིན་ནས་སྐམ་ཇ་རློན་ཇ་
ཞིག་བརྗེ་རོགས་གནང་ཞེས་སྐད་བརྒྱབས་པས་ཁྱིམ་གྱི་ཨ་མ་དེས་ཡར་ཤོག་
ཅེས་གཡབ་མོ་བྱས། ཁོང་གཉིས་གཡབ་སྟེང་དུ་སྡོད་དུ་བཅུག་ནས་ཡུད་ཙམ་
ནས་བུ་མོ་ཞིག་གིས་ཇ་སྲུབས་མ་ཁོག་ལྟིར་གང་བསྐྱལ། བསྟན་པས་ཇ་སྐྱེལ་
མཁན་དེར་གཟན་པ་སླེལ་པོ་གང་ཡང་འཚོང་རོགས་གནང་ཞེས་བཤད་ནས་
རྟ་གཉིས་ལ་གཟན་པ་དང་ཆུ་སྟེར། མི་རྟ་གཉིས་ཀ་གྲོད་པ་རྒྱགས་ཤིང་ངལ་
གསོ་ཡག་པོ་ཞིག་བརྒྱབས་རྗེས་ས་དེ་ནས་ཐོན། དེའི་དགོང་མོ་རྒྱལ་རྩེར་
སླེབས་ནས་ཁྱིམ་ཚང་ཞིག་ཏུ་གནས་ཚང་གཡར་ཏེ་བསྡད།
དེ་ནས་ཕྱིན་པའི་ཉིན་གུང་མ་ཟིན་ཙམ་ལ་ཐང་སྟོང་ཆེན་པོ་ཞིག་ཏུ་
ཁོང་གཉིས་ཀྱི་མདུན་དུ་སྐྱེས་པ་ཞིག་རྟ་ལ་བཞོན་ཅིང་བུད་མེད་ཅིག་གིས་རྟ་
དེ་ཁྲིད་ནས་ཤིན་ཏུ་དལ་པོའི་ངང་དུ་འགྲོ་བ་ཞིག་མཐོང་། ཁོང་གཉིས་ཀྱིས་
དེ་གཉིས་པོའི་རྗེས་ཟིན་སྐབས་སྐྱེས་པ་དེ་ནི་དར་མ་ཞིག་ཡིན་ཞིང་། བུད་
མེད་དེ་ནི་མངལ་ལྡན་མ་ཞིག་ཡིན་པ་དང༌། བཞིན་ནས་རྔུལ་ཆུའི་ཐིགས་པ་
འབབ་བཞིན་གོམ་པ་སྤོ་ཚུལ་ཡང་ཤིན་ཏུ་ངལ་བའི་རྣམ་པ་ཅན་ཞིག་ཡོད་
214ལེའུ་དགུ་པ། གཞན་ཡུལ་ལ་གྱར་བ།
པ་མཐོང་བས། བསྟན་པ་ཤིན་ཏུ་མ་རངས་པར་ཕར་ཕྱིན་ཏེ་སྐྱེས་པ་དེའི་རྟ་
ཁ་ནས་བཟུང་སྟེ། ཁྱོད་ངོ་མི་ཚ་འམ་བུད་མེད་མངལ་ལྡན་མ་དེ་རྟ་ཁྲིད་དུ་
བཅུག ཁྱོད་སྐྱེས་པ་དར་ལ་བབས་པ་ཞིག་རྟ་ལ་བཞོན་ནས་འགྲོ་བ་ནི་ཁྱོད་
ཀྱི་སེམས་ལ་ཅི་ཞིག་ཞུགས་སམ། ཁྱོད་བུད་མེད་སྦྲུམ་མ་འདི་ལ་ཡ་མི་ང་འམ་
བྱས་པས། མི་དེས་མགོ་ཞུམ་ཙམ་ཞུམ་ཙམ་བྱེད་བཞིན་དུ་རྟ་ལས་
་ལས་བབ་རྩིས་
བྱེད་པ་ལས་ཅི་ཡང་མི་སྨྲ་མི་ནུས་ཀྱང་། བུད་མེད་དེས་མི་དེ་རྟ་ལས་བབས་
སུ་མི་འཇུག་པའི་ཐོག་ལག་གཉིས་ཐལ་མོ་སྦྱར་ནས་སྐུ་ཞབས། སྐུ་མཁྱེན་འདི་
འདྲ་མ་གསུངས། ངའི་ཁྱོ་བོ་འདི་དེ་རིང་ཞོགས་པ་བདེ་ཐང་ཡིན་ལ་རྟ་ལ་ང་
རང་བཞོན་ནས་ཡོང་གི་ཡོད་ཀྱང་གློ་བུར་དུ་ཁོང་གི་མགོ་ལ་ན་ཟུག་ཆེན་པོ་
ཞིག་བཏང་ནས་གོམ་པ་སྤོ་མི་ཐུབ་པས་ཁོང་རྟ་ལ་མི་བཀྱོན་ཀ་མེད་བྱུང་བ་
མ་གཏོགས་ཁོང་ནི་བདག་ལ་མི་བརྩེ་བ་དེ་འདྲ་རྩ་བ་ནས་མིན་ཞེས་བཤད།
བསྟན་པས་མི་དེའི་གདོང་ལ་ལྟ་སྐབས་དེ་ནི་ངོ་གདོང་གི་མདོག་སྔོ་སྐྱར་གྱུར་
ཅིང་མཆུ་ཡང་ནག་པོར་གྱུར་པ་མཐོང་། བསྟན་པས་ཨ་ཁ་དེ་འདྲ་ཡིན་ན་ཁག་
མེད་ཅེས་བཤད་ནས་རྟ་ལས་བབས་ཏེ་བུད་མེད་དེ་རང་གི་རྟ་ལ་ཨུ་ཚུགས་
ཀྱིས་བཞོན་དུ་བཅུག་སྟེ་རང་ཉིད་རྐང་ཐང་དུ་བསྐྱོད།
རྒྱང་གྲགས་གཅིག་ཙམ་བསྐྱོད་པའི་རྗེས་སུ་བུད་མེད་དེར་ན་ཟུག་ཆེན་
པོ་བཟོད་དཀའ་བ་ཞིག་བྱུང་སྟེ་སྐད་ངན་བར་མེད་དུ་འབྱིན། བསྟན་པས་ཁྱོད་
གང་བྱས་སོང་ངམ་ཞེས་དྲིས་པར། དེས་ང་ཕྲུ་གུ་སྐྱེ་གྲབས་བྱེད་ཀྱི་འདུག་ཅེས་
སྐད་ངན་འབྱིན་བཞིན་དུ་སྨྲས་པས་བསྟན་པས་ལམ་སེང་མོའི་རྟ་དེ་ལམ་ཟུར་
215མཛའ་གཅུགས་ཀྱི་མི་ཚེ།
གྱི་ཞིང་ཁའི་རགས་ཁུག་ཅིག་ཏུ་ཁྲིད་ནས་རྟ་ལས་ཕབ། སྐྱེས་པ་དེ་ཡང་རྟ་
ཕབ་སྟེ་དེའི་རྟ་ཡི་སྒ་ཆས་བཤུས་ཏེ་གདན་དུ་བཏིང་སྟེ་བུད་མེད་དེ་དེའི་ཐོག་
ཏུ་བསྙལ།
སྐྱེས་པ་དེ་ལ་ཡང་གདན་ཞིག་བཏིང་ནས་རགས་ཁུག་དེར་སྡོད་དུ་
བཅུག པདྨ་ལྷ་མཛེས་ནི་དངངས་འཚབ་ཤིན་ཏུ་ཆེན་པོ་བྱུང་སྟེ། ད་ནི་དཔེ་
བསགས་སོང་། ཇུས་མེད་ཇུས་གཏོགས་བྱེད་མི་དགོས་པ་བྱས་སོང་། ད་ཅི་དྲག
ཕྲུ་གུའི་སྐྱེ་གཡོག་སུས་ཤེས་ཞེས་རྐང་བརྡབ་ལག་བརྡབ་བྱེད་བཞིན་ཕར་འགྲོ་
ཚུར་འགྲོ་ཁོ་ན་བྱས་ནས་སྡོད་པ་དང་། བསྟན་པ་ནི་བུད་མེད་དེའི་སྐད་ངན་
དང་པདྨ་ལྷ་མཛེས་ཀྱི་ཅི་དྲག་གང་དྲག་གི་སྐད་ཆ་བར་མི་ཆད་པར་སྨྲ་བ་
གཉིས་སྙིང་ལ་ཚེར་མ་ཟུག་པ་ལྟར་བཟོད་དཀའ་བ་ཞིག་བྱུང་ནས་འདི་ལྟར་
བསམས་པ། སྤྱོད་འཇུག་ལས།
སྡུག་བསྔལ་དོར་འདོད་བློ་ཡོད་ཀྱང་། །
སྡུག་བསྔལ་ཉིད་ལ་མངོན་པར་རྒྱུག །
བདེ་བ་འདོད་ཀྱང་གཏི་མུག་པས། །
རང་གི་བདེ་བ་དགྲ་ལྟར་འཇོམས། །
ཞེས་གསུངས་པ་ནི་འདི་ལྟ་བུ་ལ་གསུངས་པའོ། ། ད་ནི་འདི་ལས་སྐྱོབ་
པའི་ཐབས་ནི་མེད་སྙམ་དུ་བསམས་ནས་ཅི་བྱ་གཏོལ་བྲལ་གྱི་ངང་དུ་གནས།
ཚུལ་དེ་ལ་འདི་ལྟར་བརྗོད་པར་བྱ་སྟེ།
མ་རིག་པས་ནི་འདོད་ཆགས་དུག་བཏུངས་པས། །
མི་ཟད་ཟུག་རྔུ་ཁོང་དུ་རྒྱས་འདི་ལས། །
216སྐྱོབ་ནུས་བྲལ་འདི་བུ་སྡུག་ཆུས་ཁྱེར་བའི། །
ལག་རྡུམ་མ་དང་མཚུངས་པ་མ་ཡིན་ནམ། །
ལེའུ་དགུ་པ། གཞན་ཡུལ་ལ་གྱར་བ།
བསྟན་པ་ཅི་དྲག་གང་དྲག་གི་བསམ་བློ་གཏོང་བཞིན་པའི་སྐབས་དེར་
མི་ནད་པ་དེས་སྐྱུག་པ་ཤུགས་ཆེན་པོ་ཞིག་བསྐྱུགས་ནས་ན་ཟུག་ཅུང་ཟད་
ཆུང་དུ་སོང་བ་ལྟ་བུར་གྱུར་ཏེ་ཡར་ལངས་ནས་བསྟན་པར་སྨྲས་པ། དྲིན་ཅན་
ཐུགས་ཁྲལ་གནང་མི་དགོས་པར་ང་ལ་སྐྱབས་འཇུག་ཅིག་ཞུ་རྒྱུ་ཡོད་པས་རེ་བ་
དེ་དོན་དང་ལྡན་པར་མཛད་ན་དེ་གས་འཐུས་པས་ཐུགས་རྗེས་གཟིགས་ཞེས་
བཤད། བསྟན་པས་གང་ཤོད་རྒྱུ་ཡོད་དམ། ང་ཡིས་སྒྲུབ་ཐུབ་པ་ཡིན་ཕྱིན་སྒྲུབ་
པས་ཆོག་ཅེས་བཤད་པས། ཁོས་ང་ཡི་ནང་འདི་ནས་ཐག་ཉེ་པོ་ཡིན་པས་ཁྱེད་
གཉིས་འདི་ནས་ཕེབས་ཏེ་ངའི་ནང་ལ་ང་གཉིས་ཀྱི་གནས་སྟངས་འདི་ལྗགས་
ལན་ཞིག་གནང་རོགས་མཛོད། ངའི་མིང་ལ་བཀྲ་ཤིས་དང་ནང་གི་མིང་ལ་
གནས་ནུབ་ཁང་གསར་ཟེར། གནས་རྙིང་དགོན་པའི་འགྲམ་དེ་རང་དུ་ཡོད།
ཁོང་ཚོས་ངེད་གཉིས་ཀྱི་གནས་སྟངས་ཤེས་ན་ལམ་སེང་བསུ་བར་ཡོང་ངེས་
ཡིན་པས་དེ་དོན་ཐུགས་ལ་འཇོག་པ་གནང་རོགས་བཀའ་དྲིན་སྙིང་བཅངས་
དང༌། སྐུ་ཚེ་རིང་ཞིང་སྤྲོ་པོ་ཡོང་བའི་སྨོན་ལམ་ཞུས་ཆོག་ཅེས་བཤད་པས་
བསྟན་པ་ནི་དངོས་གྲུབ་རྙེད་པ་ལྟར་དགའ་ནས་དེ་ནི་ཤིན་ཏུ་སླ་བས་སྣང་
དག་མི་དགོས། ཁྱོད་ཀྱིས་འདིར་མ་འཕྱུག་པ་གྱིས་ཤིག་ཅེས་བཤད་ནས་རང་
དང་པདྨ་ལྷ་མཛེས་གཉིས་རང་རང་གི་རྟ་ལ་བཞོན་ནས་མྱུར་བའི་སྟབས་ཀྱིས་
ཕྱིན་ཏེ་གནས་རྙིང་དགོན་གྱི་ཕྱོགས་སུ་རྒྱུག
217མཛའ་གཅུགས་ཀྱི་མི་ཚེ།
ཁོང་གཉིས་ཕྱིན་ཚར་ཙམ་ལ་རྟ་བཞོན་ཅིང་མེ་མདའ་ཁྱེར་བའི་མི་
གཉིས་སླེབས་ནས་ནད་པ་གཉིས་མཐོང་སྟེ་ཁོང་གཉིས་ཀྱི་སར་ཡོང་ནས་ལྷ་
ས་བ་འདྲ་བའི་བུ་མོ་མཛེས་མ་ཞིག་དང་ཕོ་གསར་ཞིག་མཐོང་ངམ་ཞེས་དྲིས་
པས། ཁྱོ་བོ་དེས་ཁོང་གཉིས་ཞེས་སྐད་ཆའི་མཇུག་མ་རྫོགས་གོང་བུད་མེད་སྦྲུམ་
མ་དེས་ན་ཟུག་བསྲན་ནས་ཁོང་གཉིས་ཐུག་བྱུང་། སྐྱེས་པ་ལྷ་སྲས་འདྲ་བ་ཞིག་
དང་། མཛེས་མ་ལྷ་ཡི་སྲས་མོ་འདྲ་བ་ཞིག་འདུག ང་ཚོ་རྒྱལ་རྩེ་རུ་ཐུག་བྱུང་།
ཁོང་གཉིས་ས་སྐྱ་ལ་འགྲོ་མཁན་ཡིན་ཟེར་གྱི་འདུག་ཅིང་། རྒྱལ་རྩེ་ནས་ས་སྐྱའི་
ཕྱོགས་སུ་ཕྱིན་སོང་ཞེས་བཤད་པས་མི་དེ་གཉིས་ནས་བུ་མོ་དེས་རྟ་གང་འདྲ་
ཞིག་བཞོན་འདུག་གམ་ཞེས་དྲིས་པས། བུད་མེད་དེས། རྟ་རྐྱང་པོ་རྟིང་དཀར་
བ་ཞིག་བཞོན་འདུག་ཅེས་བཤད་པས་མི་དེ་གཉིས་ཡིད་ཆེས་ནས་ལྟག་ལོག་
བརྒྱབས་ཏེ་ཕྱིར་ལོག སྐྱེས་པ་དེས་མོ་ལ་ཁྱོད་ཀྱིས་རྫུན་བཤད་ནས་ཅི་བྱེད་ཟེར་
བར། མོས་ཁྱོད་རང་ལྐུགས་པ་རང་རེད། དྲིན་ཅན་དེ་གཉིས་གཉེན་བྱོལ་དུ་འགྲོ་
མཁན་ཡིན་པ་དང༌། ད་ལྟའི་མི་དེ་གཉིས་ཁོང་གཉིས་འཛིན་དུ་ཡོང་བ་ཞིག་
ཡིན་པས་ང་ཚོས་ཁོང་གཉིས་རྩིས་སྤྲོད་དགོས་པ་རེད་དམ་ཞེས་བཤད།
པདྨ་ལྷ་མཛེས་དང་བསྟན་པ་གཉིས་གནས་རྙིང་དགོན་གྱི་ཉེ་འགྲམ་
དུ་འབྱོར་ནས་གནས་ནུབ་ཁང་གསར་ཞེས་པའི་གྲོང་པ་གང་དུ་ཡོད་པ་རྩད་
གཅོད་བྱས་པས་མཐར་མི་ཞིག་གིས་ཁང་པ་ཞིག་གི་སྒོ་ལ་མཛུབ་མོ་བཙུགས་
ཏེ་སྒོ་དམར་པོ་ཉི་ཟླའི་རི་མོས་བརྒྱན་པ་དེ་རེད་ཅེས་བཤད། དེའི་སྒོ་འགྲམ་
ནས་གནས་ནུབ་ཨུ་ལའོ་ཞེས་འབོད་པས་དེའི་སྒེའུ་ཁུང་ཞིག་ནས་བུད་མེད་
218ལེའུ་དགུ་པ། གཞན་ཡུལ་ལ་གྱར་བ།
རྒན་ཆགས་ཙམ་ཞིག་གིས་བལྟས་བྱུང་བར་གོང་དུ་བྱུང་བའི་གནས་ཚུལ་དེ་
རྣམས་བཤད་པས་ཐུགས་རྗེ་ཆེ། སྔོན་ལ་ཡར་ཆིབས་སྒྱུར་གནང་དགོས་ཞེས་
བཤད་ཀྱང་ང་གཉིས་སྡོད་ལོང་མེད་ལ་ཁྱོད་ཚོ་ཡང་འགྲོ་རན་པ་ཡིན་ཅེས་
བཤད། བུད་མེད་དེས་འོ་ན་ཏོག་ཙམ་སྒུགས་རོགས་གནང༌། མི་ཞིག་བཏང་
ཡོང་གི་ཡིན་ཞེས་བཤད་ནས་ཅང་མ་འགོར་བར་ཇ་དང༌། ཆང་ཁྱེར་བའི་བུ་
མོ་ཞིག་སྒོ་རྩར་ཡོང་ནས་ཁོང་གཉིས་ལ་ཇ་ཆང་དྲངས་ཏེ་ཨ་མ་སྒྲོན་ལགས་
ཁོང་རང་ནས་ཁྱེད་གཉིས་ལ་གསོལ་ཇ་འབུལ་བཪ་ཕེབས་ཁོམ་བྱུང་མ་སོང་
བས་དགོངས་ཚོམས་མེད་པ་ཞུ་རོགས་གསུངས་ཏེ་ང་གསོལ་ཇ་འབུལ་བཪ་
གཏོང་བ་གནང་བྱུང༌། ཁོང་ནས་ད་དུང་ཅོག་བཀྲ་ཤིས་ཀྱི་ལྗགས་ལན་བསྩལ་
བ་བཀའ་དྲིན་ཆེ། ང་ཚོ་ད་ལྟ་རང་ཁོང་གཉིས་བསུ་བར་འགྲོ་རྒྱུ་ཡིན་ཅེས་ཞུས་
གསུང་གི་འདུག་ཅེས་བཤད་དེ་ཨུ་ཚུགས་བྱས་ནས་ཁོང་གཉིས་ལ་ཇ་བླུགས།
ཁོང་གཉིས་ཀྱིས་ཇ་དཀར་ཡོལ་རེ་བཏུང་ནས་ཐུགས་རྗེ་ཆེ། ད་ཞུ་གི་མིན་ཞེས་
བརྗོད་པས་བུ་མོ་དེས། དེ་འདྲ་མ་གསུངས། བོད་ཀྱི་གཏམ་དཔེར་གང་འཐུང་
དགྲ་ལ་ཡང་མི་ཞུ་ཟེར་བ་ཡིན་པས་ད་དུང་ལྗགས་གང་རེ་བཞེས་རོགས་ཞེས་
ཨུ་ཚུགས་བྱས་ནས་སླར་ཡང་ཇ་གང་རེ་བཏེགས།
ཁོང་གཉིས་ཀྱིས་ཇ་བཏུང་རྗེས་དེ་ནས་འབྲལ་སྐབས་ཁྱིམ་ཚང་དེ་ནས་
ནད་པ་གཉིས་བསུ་མཁན་རྣམས་ཀྱང་ཁྱིམ་མཚེས་གཡས་གཡོན་ནས་མི་གསུམ་
དང་རང་ཁྱིམ་གྱི་ཨ་ཁུ་བཅས་དང་། སྐྱེ་གཡོག་ཏུ་ནང་གི་ཨ་མ་སྒྲོན་ལགས་
ཟེར་བ་བཅས་མི་ལྔ་ཟ་ཆས་དང༌། རླུང་གསང་འགོག་ཆས། སྒོ་གླེགས་སོགས་
219མཛའ་གཅུགས་ཀྱི་མི་ཚེ།
ཁྱེར་ནས་དོན་ཡོང་གི་ཡོད་པ་རེད། སྒོ་གླེགས་ཁྱེར་དགོས་དོན་ནི་ཕྲུ་གུ་སྐྱེ་ཁ་
འམ་སྐྱེས་མ་ཐག་ཏུ་རྟ་ལ་བཞོན་མི་ཐུབ་པས་སྒོ་གླེགས་ཀྱི་སྟེང་དུ་དབོར་རྒྱུ་
ལས་ཐབས་གཞན་མེད་པའི་དབང་གིས་སོ། །
པདྨ་ལྷ་མཛེས་དང་བསྟན་པ་བློ་བཟང་གཉིས་དེ་ནས་ཐོན་ཏེ་ཉིན་
གཉིས་པའི་ཞོགས་པ་དེར་ལ་ཞིག་གི་ལ་གཤམ་དུ་སླེབས་པའི་ཚེ་མེ་མདའ་
རིང་མདའ་རེ་དང་ཐུང་མདའ་རེ་ཁྱེར་ཞིང་རྟ་རག་དཀར་སྒ་སྟོང་ཞིག་ཀྱང་
ཁྲིད་ཡོད་པའི་འགྲུལ་པ་མི་གཉིས་དང་ཐུག དེ་གཉིས་ནས་འཛུམ་པའི་རྣམ་
འགྱུར་དང་བཅས་ཝ་ཡེ། ཕྱག་ཕེབས་གནང་བྱུང༌། ཁྱེད་གཉིས་གང་དུ་ཕེབས་
སམ་ཞེས་ཚིག་འཇམ་ཞེ་ས་དང་བཅས་དྲིས་པས། བསྟན་པས་ལགས་ཡོད། ང་
ཚོ་གྲོ་མོ་ལ་འགྲོ་མཁན་ཡིན། ཁྱེད་གཉིས་གང་དུ་ཕེབས་སམ་ཞེས་དྲིས། མི་
དེ་གཉིས་ཀྱིས་ང་ཚོ་གྲོ་མོ་ནས་ཡོང་བ་ཡིན། རྒྱལ་རྩེར་འགྲོ་མཁན་ཡིན་ཞེས་
བརྗོད་བཞིན་དུ་སྐད་ཆའི་མཇུག་མ་རྫོགས་གོང་འགྲམ་དུ་བཅར་ཞིང༌། དེ་མ་
ཐག་མེ་མདའ་ལན་ཀྲུའུ་རེ་བཏོན་ནས་བསྟན་པ་དང་པདྨ་ལྷ་མཛེས་རྟ་ནས་
ཕབ། མི་དེ་གཉིས་ལས་གཅིག་ནི་ལོ་བཞི་བཅུ་ཙམ་ལ་སླེབས་པ་སྨ་ར་ཨོག་
ཚོམ་ཅན་གཟུགས་རིང་ཞིང་ཤ་རིད་པ་ཞིག་དང༌། ཅིག་ཤོས་ནི་ཤ་རྒྱགས་ལ་
གཟུགས་ཐུང་བ་ལོ་སུམ་ཅུ་ལྷག་ཙམ་སླེབས་པ་རྒྱ་ཕྲན་བུ་ཡོད་པ་གདོང་དཀར་
པོ་ཞིག་ཡོད་པ་རེད། མི་གཟུགས་རིང་བ་དེས་བསྟན་པར་མེ་མདའ་བཙུགས་
ནས་བསྡད་པ་དང་རྒྱགས་པ་དེས་པདྨ་ལྷ་མཛེས་བཟུང༌། སྐབས་དེར་མི་
གཟུགས་རིང་བ་དེས་བསྟན་པའི་ལག་པ་རྒྱབ་ཏུ་བསྡམས་ཏེ་མི་གཞན་དེར་
220ལེའུ་དགུ་པ། གཞན་ཡུལ་ལ་གྱར་བ།
ཁྱོད་མི་འདི་མ་ཤོར་བ་བྱས་ནས་འདིར་ཏོག་ཙམ་སྡོད་ཅིག སྔོན་ལ་ངས་ཁ་
ཏོག་ཅིག་བཟས། ང་ཚར་སོང་ན་ཁྱོད་རང་ཡིན་དཱ་ཞེས་བཤད་ནས་མི་རྒྱགས་
པ་དེའི་ལག་ནས་པདྨ་ལྷ་མཛེས་ཚུར་འཕྲོག་སྟེ་ལག་པ་ནས་བཟུང་སྟེ་དྲུད་
འགྲོ་རྩིས་བྱས་ཀྱང་པདྨ་ལྷ་མཛེས་ཀྱིས་རྐང་ཀྲབ་ལག་ཀྲབ་དང་ལྡོག་བཀན་
བྱས་ནས་མ་ཕྱིན་སྟབས་ཁོས་མོ་དཔུང་པར་བཏེགས་ནས་གོམ་པ་འགའི་སར་
གྱང་རོ་ཞིག་ཡོད་པ་དེའི་རྒྱབ་ཏུ་ཁུར། མི་དེ་གཉིས་ནི་ཇག་པ་རྒྱུ་འཕྲོག་དང་།
བུད་མེད་ལ་བཙན་གཡེམ་བྱེད་པར་ལངས་ཤོར་བ་ཞིག་ཡིན་པས་ཁོས་པདྨ་ལྷ་
མཛེས་དབྲིལ་ནས་འོག་ཏུ་མནན། མོས་འཛིང་མོ་ཇི་ལྟར་བྱས་ཀྱང་ཤེད་ཤུགས་
ཆེ་ཆུང་ཤོར་བས་ཁོའི་ལག་གཡོན་མས་མོའི་ལག་པ་གཉིས་བྲང་སྟེང་དུ་མནན།
དེ་ནས་མོའི་དོར་མ་ཕུད་རྩིས་བྱས་ཀྱང་མོས་འགུལ་སྐྱོད་ཅི་ནུས་བྱས་པས་མོའི་
དོར་མའི་ཆབ་ཙེ་འགྲོལ་མ་ཤེས་པར་དོར་མ་ཕུད་ཐབས་མ་བྱུང་། འོན་ཏེ་མི་
ངན་དེ་ཚོ་ནི་ངོ་ཚ་ཞེ་ཁྲེལ་མེད་པ་དེ་འདྲ་ཡིན་པས་དོར་མ་ཕུད་མ་ཐུབ་པར་
བརྟེན་སྐེད་པ་ནས་གྲི་ཆུང་ཞིག་བཏོན་ནས་མོའི་དོར་མའི་རྟ་བཤགས། དེ་ནས་
རང་གི་དོར་མ་ཕུད་དེ་བཙན་གཡེམ་བྱེད་ལ་ཉེ་བའི་ཚེ་ཕར་ཕྱོགས་ནས་མེ་
མདའི་སྒྲ་གྲགས་པ་ཐོས། ཇག་པ་དེ་མེ་མདའི་སྒྲ་དེར་ཡིད་གཏད་པས་སྣང་
བ་གཡེང་། མེ་མདའི་སྒྲ་ཐོས་པས་པདྨ་ལྷ་མཛེས་ཀྱིས་ཀྱང་གཞི་ནས་རང་གི་
སྐེད་པར་ཡང་མེ་མདའ་སག་ཆི་ཁ་ཞིག་བཏགས་ཡོད་པ་དེ་དྲན་ནས་ཁོ་དོར་
མ་ཕུད་པ་དང་མེ་མདའི་སྒྲ་ལ་སྣང་བ་གཏད་པའི་སྐབས་དང་བསྟུན་ནས་རང་
གི་མེ་མདའ་དེ་ཕྱུང་སྟེ་ཁོའི་དཔྲལ་བར་གཏད་ནས་རྒྱག་པར་བརྩམས་པ་ན་
221མཛའ་གཅུགས་ཀྱི་མི་ཚེ།
ཁོ་ནི་སྐྲག་ཐག་ཆོད་ནས་ཁ་གདངས་ཤིང་མིག་ཀྱང་ཅེ་རེར་ལྟ་བཞིན་དུ་མེ་
མདའ་མ་རྒྱག མེ་མདའ་མ་རྒྱག སྐུ་མཁྱེན་མ་གསོད་རོགས། སྐུ་མཁྱེན་མ་
གསོད་རོགས་ཞེས་བརྗོད་བཞིན་དུ་ལག་གཉིས་ཀྱི་མཐེ་བོང་བསྒྲེངས། མོའི་
སེམས་སུ་མི་ངན་འདི་མ་བསད་ན་ཁོང་ཁྲོ་འཇགས་ཐབས་མི་འདུག་ཀྱང་མི་
བསད་ན་སྡིག་པ་མི་ཟད་པའི་འབྲས་བུ་རང་གི་མྱོང་དགོས་པ་ཡིན་པས་ད་
ནི་བཟོད་པ་བསྒོམས་ཏེ་ཁོ་ལ་སྣ་བསུན་ཞིག་སྤྲོད་རྒྱུ་ལས་ཐབས་གཞན་མེད་
བསམས་ཏེ་སྔོན་ལ་གནམ་མདའ་ཞིག་བརྒྱབ། དེ་རྗེས་ཁོའི་དཔྲལ་བར་གཏད་
ནས་ད་ཁྱོད་ཤི་འདོད་མི་འདུག་ན་ལག་པ་གནམ་ལ་བཏེགས་ནས་ཡར་ལོངས་
ཤིག་ཅེས་བཤད་པས་ཁོ་སྐྲག་ནས་འདར་སིག་སིག་ངང་ཡར་མ་ལངས་ཀ་མེད་
བྱུང་བས་དོར་མའི་སྐ་རགས་ཀྱང་བཤིག་ཟིན་པར་བརྟེན་ཡར་ལངས་པ་དང་
ཆབས་ཅིག་དོར་མ་ཉ་ཁུག་བར་བུད། ཁོས་དོར་མ་ཡར་གྱོན་རྩིས་བྱས་པས་
པདྨ་ལྷ་མཛེས་ཀྱིས་ལག་པ་ཡར་རྐྱོངས་ཤིག་ཅེས་བརྗོད་ནས་དོར་མ་ཡང་གྱོན་
ཁོམ་མ་བྱུང་བར་རགས་ཁུག་ནས་ཕྱིར་ཁྲིད་ཡོང་།
མི་རྒྱགས་པ་དེས་མེ་མདའི་ཁ་བསྟན་པ་ལ་གཏད་ནས་བསྡད་པའི་
སྐབས་དེར་པདྨ་ལྷ་མཛེས་གྱང་རོའི་རྒྱབ་ཏུ་འདྲུད་འགྲོ་བ་མཐོང་བས་བསྟན་
པ་ནི་ཁོང་ཁྲོའི་མེ་ལྕེ་རབ་ཏུ་འབར་ནས་རང་གི་སྙིང་སྡུག་ཀྱང་སྐྱོབ་པར་མ་
ནུས་ན་གསོན་ཡང་ཤི་བ་དང་ཁྱད་ཅི་ཡོད་སྙམ་ཡང་ལག་པ་རྒྱབ་ཏུ་བསྡམས་
པའི་ཁར་ཇག་པས་མེ་མདའི་ཁ་རང་ལ་གཏད་ནས་བསྡད་ཡོད་པས་ཅི་བྱ་
གཏོལ་བྲལ་ངང་གནས་སྐབས་རང་གི་རྒྱབ་ཏུ་རྡོ་ཞིག་ཡོད་པ་དང་རྡོ་དེའི་ཟུར་
222ལེའུ་དགུ་པ། གཞན་ཡུལ་ལ་གྱར་བ།
རྣོ་པོ་ཞིག་ཡོད་པ་ཚོར་ནས་ལག་པ་བསྡམས་པའི་ཐག་པ་དེ་མི་དེས་མ་ཚོར་བ་
བྱས་ཏེ་རྡོའི་ཟུར་ལ་བརྡར་བས་ཐག་པ་ཆད། ཇག་པ་དེ་སྣང་བ་གཡེངས་པའི་
སྐབས་དང་བསྟུན་ནས་ལག་གཉིས་ཀྱིས་ཁོའི་ལག་ནས་བཟུང་སྟེ་ཤུགས་ཡོད་
ཚད་ཀྱིས་དཔུང་ཟུར་ཞིག་བརྒྱབས་པས་ཁོ་འགྱེལ་བ་དང་། ཁོས་ཀྱང་མེ་མདའི་
སྐམ་པ་མནན་པས་ཏ་ཊ་ཞེས་མེ་མདའི་སྒྲ་གྲགས་ཤིང་མདེའུ་བསྟན་པའི་རྣ་
བའི་འགྲམ་ནས་སིར་སྒྲ་དང་བཅས་ཐོན་ཏེ་ནམ་མཁར་སོང་། དེ་ནི་པདྨ་ལྷ་
མཛེས་ཀྱིས་རགས་ཁུག་ཏུ་ཐོས་པའི་མེ་མདའི་སྒྲ་དེ་ཡིན། བསྟན་པས་ཁོ་འོག་
ཏུ་མནན་ནས་ཁོའི་ལག་པ་ས་ལ་ཤུགས་ཀྱིས་ཐེངས་འགའ་བརྡབས་པས་མེ་
མདའ་ལག་ནས་ཤོར། བསྟན་པས་དེ་མར་མེ་མདའ་ཚུར་བསྒྲུགས་ནས་ཁོའི་
དཔྲལ་བར་བཙུགས། སྐབས་དེར་གྱང་རོའི་ནང་ནས་ཀྱང་མེ་མདའི་སྒྲ་ཞིག་
གྲགས། ཕར་ལྟ་སྐབས་པདྨ་ལྷ་མཛེས་ནས་ཇག་པ་དེའི་ཡ་ཁུང་དུ་མེ་མདའ་
བཙུགས་ནས་ཚུར་དོན་ཡོང་གི་ཡོད་པ་དང་། ཁོའི་དོར་མ་ཉ་ཁུག་བར་དུ་བུད་
ཡོད་པའི་དབང་གིས་ཁོའི་གོམ་པ་སྤོ་ཚུལ་ནི་རྐང་པར་ལྕགས་བརྒྱབ་པའི་འགྲོ་
སྟངས་ལྟ་བུ་ཞིག་ཡོད་པ་རེད།
དེ་ནས་བསྟན་པས་ཇག་པ་དེ་གཉིས་ཀྱི་ལག་པ་བསྡམས་ནས་ཐག་པའི་
སྣེ་ཁོ་པ་གཉིས་ཀྱི་རྟའི་ཕྱི་ཤ་ལ་བཏགས། པདྨ་ལྷ་མཛེས་ནི་ཁོང་ཁྲོ་མི་བཟོད་
པ་ཞིག་ལངས་ཏེ་རང་ལ་བཙན་གཡེམ་བྱེད་རྩིས་བྱེད་མཁན་དེར་རྡོག་ཐོ་
གྲངས་མེད་བཞུས། བསྟན་པས་ད་འགྲིག་སོང་ཞེས་བཤད་ཀྱང་མ་ཉན་པར་
རང་ཉིད་ཐང་ཆད་ཆད་ཀྱི་བར་དུ་བརྡུངས། དེ་ནས་ངལ་གསོ་ཏོག་ཙམ་བྱས་
223མཛའ་གཅུགས་ཀྱི་མི་ཚེ།
རྗེས་ཁོ་ཚོ་ཐོན་རྩིས་བྱས། པདྨ་ལྷ་མཛེས་ཀྱི་རྟ་དེ་ནི་ཐག་རིང་དུ་བཞོན་པ་
ཐེངས་དང་པོ་ཡིན་པས་རྐང་ལག་གཙེས་ཤིང་འགྲོ་ཤེད་དེ་ཙམ་མེད་པར་
བརྟེན་ཇག་པའི་རྟ་རག་པ་དེ་ལ་པདྨ་ལྷ་མཛེས་ཀྱི་རྟ་སྒ་བརྒྱབས་ནས་བཞོན།
ཇག་པ་གཞན་དེའི་རྟ་ལ་བསྟན་པ་བཞོན་ཞིང་། ཇག་པ་གཉིས་རྐང་ཐང་དུ་
བྱས་ནས་ལ་ལ་འཛེགས། ལ་གཤམ་ནས་ལ་རྩེར་མ་སླེབས་ཀྱི་བར་དུ་ཇག་པ་
གཉིས་ནས་ང་གཉིས་ཀྱི་རྒྱུ་དངོས་པོ་ཡོད་ཚད་ཁྱེད་གཉིས་ཀྱི་མཛོད་ལ་ང་
གཉིས་གློད་རོགས་གནང་དང་ཞེས་ཞུ་བ་འཐེན་བཞིན་དུ་ལ་རྩེ་བར་ཕྱིན། ལ་
རྩེར་འབྱོར་རྗེས་བསྟན་པ་དང་པདྨ་ལྷ་མཛེས་གཉིས་རྟ་ལས་བབས་ཏེ་རྟ་སྒྲོའི་
ནང་ནས་རྩམ་པ་སྦར་མོ་གང་རེ་བཏོན་ནས་ལྷ་རྒྱལ་ཞིག་འཐེན། སྐབས་དེར་
ཇག་པ་གཉིས་ནས་པུས་མོ་ས་ལ་བཙུགས་ནས་ཡང་བསྐྱར་ཞུ་བ་འཐེན། བསྟན་
པས་ཁྱོད་གཉིས་གློད་ན་འགྲིག་ཐབས་རྩ་བ་ནས་མེད། དེ་རིང་གློད་པ་ཡིན་ན་
མུ་མཐུད་ནས་ལ་འགོག་འཕྲང་འགོག་དང་། མི་བསད་རྟ་ཁྱེར་བྱས་ནས་མི་
ལ་སྡུག་བསྔལ་བཟོ་གི་རེད། ངན་པ་ཚར་མ་བཅད་ན་བཟང་པོ་སྤྲོ་བ་མི་སྐྱེས་
ཟེར་བའི་དཔེ་ལྟར་ཁྱོད་ཚོའི་གྲས་ཁྲིམས་ལ་སྦྱར་ནས་སྣ་བསུན་འཁེལ་བ་ཞིག་
བཟོས་ཏེ་རྗེས་སུ་ལས་ཀ་འདི་འདྲ་བྱ་རྒྱུ་སེམས་ལ་ཡང་མི་དྲན་པ་ཞིག་བཟོ་
དགོས་ཞེས་བཤད།
ཇག་པ་མི་དེ་གཉིས་ནས་སྐུ་མཁྱེན། ད་ནི་ལས་ཀ་འདི་འདྲ་བྱ་རྒྱུ་སེམས་
ལ་ཡང་དྲན་པ་མི་འདུག ང་གཉིས་ནས་སྔོན་ཆད་རྒྱབ་སྐྱུར་ཕྱིན་ཆད་སྤང་ལེན་
བྱས་ཏེ་ཉི་མ་དེ་རིང་ནས་བཟུང་སྟེ་ལས་ཀ་འདི་རིགས་མི་བྱེད་པའི་མནའ་སྐྱེལ་
224ལེའུ་དགུ་པ། གཞན་ཡུལ་ལ་གྱར་བ།
དམ་བཅའ་བཞག་ཆོག་པ་གནང་དང༌། ཐུགས་རྗེས་གཟིགས་ཞེས་མགོ་བོ་ས་
ལ་གཏུགས་ཏེ་ཕྱག་ཡང་ཡང་འཚལ།
བསྟན་པའི་སེམས་སུ་འདི་གཉིས་རྫོང་ལ་རྩིས་སྤྲད་པ་ཡིན་ན་བཙོན་དུ་
ལོ་མང་པོ་ཞིག་སྡོད་དགོས་པ་སྨྲོས་ཅི། རྟ་ལྕག་ཀྱང་མང་པོ་ཞིག་གཞུ་རྒྱུ་གཏན་
འཁེལ་བ་ཡིན་པས་ཁོ་རང་དོ་བདག་གཉིས་ལ་སྡུག་བསྔལ་ཆེན་པོ་བཟོད་
དཀའ་བ་ཞིག་མྱོང་རྒྱུ་མ་ཟད། ། མི་འདི་གཉིས་ལ་ཕ་མ་དང་བཟའ་ཟླ་བུ་ཕྲུག་
སོགས་ཡོད་ངེས་པས་དེ་དག་ལའང་ཐག་ཞོར་འབྲེང་འདྲུད་ཀྱི་སྡུག་བསྔལ་མང་
པོ་ཞིག་མྱོང་དགོས་རྒྱུ་ཡིན་ཅིང་། གལ་ཏེ་རང་དགར་བཏང་བཞག་ན་ནི་མུ་
མཐུད་ནས་གཞན་ལ་གནོད་པའི་བྱ་བ་འདི་འདྲ་བྱེད་སྲིད་པས་ད་ནི་ཇི་ལྟར་
བྱས་ན་བཟང་སྙམ་པ་སོགས་བསམ་བློ་འདྲ་མིན་སྣ་ཚོགས་ཤིག་འཁོར་ཏེ་ཡུན་
རིང་ཙམ་ཞིག་ཅི་བྱེད་འདི་བྱེད་མེད་པར་ལུས། བསམ་བློ་ཡུན་རིང་པོ་ཞིག་
བཏང་མཐར་འདི་ལྟར་བསམ་པ། འདི་གཉིས་ལ་མནའ་ཞིག་སྐྱེལ་དུ་བཅུག་
ནས་བསླབ་བྱ་ཡག་པོ་ཞིག་བྱས་ན་སླད་བྱ་ངན་མི་བྱེད་པ་ཡང་སྲིད་སྙམ་སྟེ་
གློད་རྒྱུར་སེམས་ཐག་བཅད་ནས་སྨྲས་པ། ཁྱོད་གཉིས་ཀྱི་ལུས་ལ་བཏགས་པའི་
གའུའི་ནང་དུ་གང་ཡོད་དམ་བྱས་པས། མི་དེ་གཉིས་ཀྱིས་རྩ་བའི་བླ་མའི་སྐུ་
པར་དང༌། ཡི་དམ་ལྷ་ཡི་སྐུ་བརྙན། བྱིན་རྟེན་རྩ་ཆེན་སོགས་ཡོད་པས་འདི་
རྣམས་ཀྱང་ཁྱེད་ལ་འབུལ་བས་ངེད་གཉིས་ཚེ་ཐར་གཏོང་རོགས་མཛོད་ཅིག་
ཅེས་ཞུ་བ་འཐེན། བསྟན་པས་ད་འོ་ན་ཁྱོད་གཉིས་ཀྱི་གའུ་མགོ་ལ་བཞག་ནས་
སླད་ཕྱིན་རྐུ་འཕྲོག་གི་བྱ་བ་མི་བྱེད་པའི་མནའ་སྐྱེལ་དམ་བཅའ་འཇོག་ཕོད་
225མཛའ་གཅུགས་ཀྱི་མི་ཚེ།
དམ་བྱས་པས། དེ་གཉིས་ནི་དགའ་ཐག་ཆོད་ནས་མགྲིན་གཅིག་ཏུ་བཀའ་
དྲིན་ཆེ། ཁྱེད་ཀྱིས་གསུངས་པ་བཞིན་མནའ་སྐྱེལ་དམ་བཅའ་རང་ཞུས་ཆོག་
པ་མཁྱེན་ཅེས་བཤད། ། དེ་ནས་བསྟན་པས་ཁོ་གཉིས་ཀྱི་ལག་པ་བཅིངས་པ་
ལས་བཀྲོལ། ཁོ་གཉིས་ནས་ཀྱང་རང་རང་གི་གའུ་མགོ་ལ་བཞག་སྟེ་ཉི་མ་དེ་
རིང་ནས་བཟུང་སྟེ་རྐུ་ཇག་གི་བྱ་བ་མི་བྱེད་ཐག་ཆོད་ཡིན་ཞེས་དཀོན་མཆོག་
དཔང་བཙུགས་ཀྱི་མནའ་བསྐྱལ། བསྟན་པས་དེ་རིང་ཁྱོད་གཉིས་ནས་རང་
གི་རྩ་བའི་བླ་མ་དང་ཡི་དམ་ལྷའི་སྐུ་བརྙན་མགོ་ལ་བཞག་ནས་སྔོན་བྱས་རྒྱབ་
སྐྱུར་ཕྱིན་ཆད་སྤང་ལེན་བྱ་རྒྱུའི་དཀོན་མཆོག་དཔང་འཛུགས་ཀྱི་མནའ་བོར་
ཟིན་པས་སླད་ནས་བྱ་ངན་དེ་རིགས་བྱས་ན་བྱ་ངན་དེའི་སྡིག་པ་ལས་ཀྱང་ཆེས་
ཆེར་ལྷག་པའི་སྡིག་པ་གསོག་རྒྱུ་ཡིན་ཏེ། མནའ་བཟས་པའི་ལྟུང་བ་མི་ཟད་པ་
ཕོག་རྒྱུ་ཡིན་པ་ཤེས་པར་བྱོས་ཤིག ལར་ནས་ཁྱོད་གཉིས་ཀྱི་གའུའི་ནང་དུ་རྩ་
བའི་བླ་མའི་སྐུ་པར་དང་ཡི་དམ་ལྷ་ཡི་སྐུ་བརྙན་ཡོད་ཅེས་བཤད་པར་གཞིགས་
ན་དཀོན་མཆོག་གསུམ་ལ་སྐྱབས་སུ་འགྲོ་བའི་ནང་པ་སངས་རྒྱས་པ་ཞིག་ཡིན་
པར་ཁས་བླངས་པ་ཡིན་པས་རང་ཅག་ནང་པ་སངས་རྒྱས་པ་ནི་ལྟ་བ་རྟེན་
འབྱུང་དང་སྤྱོད་པ་འཚེ་བ་སྤངས་པ་ཞིག་ཡིན་དགོས་པས་རྐུ་ཇག་གི་ལས་ཀ་
འདི་ནི་གཞན་ལ་འཚེ་བའི་སྤྱོད་པ་འབའ་ཞིག་ཡིན་པས་དེ་ལྟར་བྱེད་པ་ནི་ནང་
པ་སངས་རྒྱས་པའི་ལྟ་སྤྱོད་དང་ཡོངས་སུ་འགལ་བ་ལགས་ན་དེ་ལྟ་བུ་བྱེད་མི་
རུང་བ་ཡང་ཤེས་པར་བྱོས་ཤིག་ཅེས་བཤད་ནས་ཁོ་གཉིས་ཀྱི་མེ་མདའི་ནང་གི་
མདེའུ་རྣམས་ཕྱིར་ཕྱུང་སྟེ་མེ་མདའ་ཡང་སོ་སོར་སྤྲད་ནས་ད་སོང་ཞིག་ཅེས་
226ལེའུ་དགུ་པ། གཞན་ཡུལ་ལ་གྱར་བ།
བཤད། མི་དེ་གཉིས་ནས་ཀྱང་བཀའ་དྲིན་ཆེ་ཞེས་ཞྭ་མོ་ཕུད་ནས་ཕྱག་འབུལ་
ཞུ་བཞིན་དུ་སོ་སོར་གྱེས། སྐབས་དེར་པདྨ་ལྷ་མཛེས་ནས་ངའི་རྟ་འདི་ཐང་
ཆད་ནས་འགྲོ་མི་ཐུབ་པའི་མཚམས་ལ་སླེབས་འདུག་པས་རྟ་རག་པ་འདི་ང་
ལ་འཚོང་དང་། ཞེས་བཤད་པས་ཇག་པ་གཉིས་ནས་ལགས་སོ་འདི་ཁྱེད་ལ་
ཕུལ་ཆོག་རིན་འབབ་ཞུ་མི་དགོས་ཞེས་བཤད། བསྟན་པས་རིན་མེད་དུ་འཕྲོག་
ན་ང་གཉིས་ཀྱང་ཇག་པར་གྱུར་པ་མ་རེད་དམ། རིན་འབབ་ངེས་པར་དུ་ལེན་
རོགས་ཞེས་བཤད་ནས་རང་གི་ཨམ་ཕྲག་ཏུ་ཡོད་པའི་དངུལ་ཡོད་ཚད་བཏོན་
ནས་སྤྲད་དེ་རྟ་དེ་ཉོས་ཤིང་། དྨ་ལྷ་མཛེས་དེ་ལ་བཞོན་ཏེ་རང་གི་རྟ་དེ་སྒ་
སྟོང་དུ་ཁྲིད་ནས་བསྐྱོད།
ཉིན་གཉིས་པའི་དགོང་དྲོ་གྲོ་མོར་འབྱོར་བ་དང༌། གྲོང་པ་ཞིག་ཏུ་
གནས་ཚང་གཡར་ནས་བཟའ་བཏུང་བྱས་ཤིང་ངལ་གསོས་ནས་སྡོད་པའི་ཚེ་གློ་
བུར་དུ་མི་གསུམ་འཛུལ་ཡོང་ནས་གནས་ཚང་གི་བདག་པོར་ཁྱེད་ཚོའི་འགྲུལ་
པ་མར་དོན་ཤོག་གྱིས་དང་ཞེས་བཤད་པས་བསྟན་པ་མར་དོན་པ་དང་མི་དེ་
ཚོས་བསྟན་པར་རྟ་རག་དཀར་གྱི་བདག་པོ་ཁྱོད་ཡིན་ནམ་ཞེས་དྲིས། བསྟན་
པས་ང་ཡིན་ཞེས་ལན་བརྒྱབས་པས་དེའི་ནང་གི་མི་གཉིས་ནས་ལམ་སེང་
བསྟན་པ་བཟུང་སྟེ་ལག་པ་རྒྱབ་ཏུ་བསྡམས། བསྟན་པས་ཁྱོད་གཉིས་ནས་
ངའི་ལག་པ་བསྡམས་དགོས་དོན་གང་ཡིན་བྱས་པས། མི་གཅིག་གིས་ཁྱོད་
ཀྱིས་གཞན་གྱི་རྟ་འཕྲོག་པ་མ་ཡིན་ནམ་རྟ་རག་དཀར་གྱི་བདག་པོ་ངོ་མ་འདི་
རེད་ཅེས་མི་གསུམ་པ་དེར་མཛུབ་མོ་བཙུགས། མི་དེ་དག་གི་ནང་ནས་བསྟན་
227མཛའ་གཅུགས་ཀྱི་མི་ཚེ།
པའི་ལག་པ་སྡོམ་མཁན་དེ་གཉིས་ནི་གྲོ་སྤྱི་འམ་གྲོ་མོ་སྤྱི་རྫོང་གི་གད་པ་ཡིན་
པ་དང༌། གཅིག་ནི་རྟ་རག་པ་དེའི་བདག་པོ་ཡིན་པ་སྟེ་རྟ་དེ་ནི་ཉིན་གཉིས་
ཀྱི་གོང་ཇག་པས་འཕྲོག་པ་ཞིག་ཡིན་པ་རེད།
བསྟན་པས་རྟ་འདི་ངས་ལམ་བར་ནས་ཉོས་པ་ལས་རྐུ་ཇག་བྱས་པ་དེ་
འདྲ་མིན་ཞེས་བཤད་ཀྱང་མི་དེ་གཉིས་ནས་ཤོད་རྒྱུ་ཡོད་ན་རྫོང་དུ་བཤད་ཆོག་
ཅེས་བཤད་ནས་འབུད་རྒྱག་རྒྱག་བཞིན་དུ་ཁྲིད། པདྨ་ལྷ་མཛེས་ནི་ངའི་མི་ཁྲིད་
མ་འགྲོ་དང༌། རྟ་འདི་ང་གཉིས་ཀྱིས་ཉོས་པ་བདེན་པ་ཡིན་ཞེས་ཤོད་བཞིན་
དུ་བསྟན་པའི་རྒྱབ་ནས་བཟུང་སྟེ་ཕྱིར་འཐེན་ཀྱང་གད་པ་ཞིག་གིས་པདྨ་ལྷ་
མཛེས་ཕྱིར་འཐེན་ནས་ནང་དུ་འབུད་རྒྱག་བརྒྱབས། བསྟན་པ་དང་རྟ་རག་
དཀར་བཅས་རྫོང་དུ་ཁྲིད།
སྐབས་དེར་བསྟན་པ་ནི་འདི་ལྟར་བསམས་པ། འདོད་པ་བཙལ་ཡང་
མི་རྙེད་ཅིང༌། མི་འདོད་པ་ཐོག་ཏུ་འབབ་པ་ཞེས་པ་སླར་ཡང་ང་ཡི་ཐོག་ཏུ་
བྱུང་སོང༌། ད་ནི་འབྱོར་ལྕག་ག་ཚོད་བཟེད་དགོས་པ་ཡོང་ངམ། ཡང་བཟོད་
བྱེད་མཁན་ནི་མེད། ། ད་ནི་སླར་ཡང་བཙོན་ཁང་འགྲིམས་རྒྱུ་དང་ཁྲིམས་ཆད་
ཕོག་རྒྱུ་འདི་འདྲ་ཞིག་བྱུང་སོང་། ང་རང་སྡུག་པོ་མྱོང་དགོས་པའི་ཐོག་ལ་དུས་
རྒྱུན་ཞིམ་པ་ཁ་ལ་བཟས་འཇམ་པ་ལུས་ལ་གྱོན་ནས་འཚོ་བ་སྐྱེལ་མཁན་འབྱོར་
ལྡན་གྱི་བུ་མོ་སྙིང་གྲོགས་པདྨ་ལྷ་མཛེས་ཀྱང་སྡུག་བསྔལ་མྱོང་དགོས་པ་བཟོས་
སོང་སྙམ་པ་སོགས་སེམས་སྡུག་གིས་མནར་བཞིན་པའི་ངང་རྫོང་དུ་འབྱོར།
གད་པ་གཉིས་ནས་བསྟན་པ་དང་རྟ་ཡི་བདག་པོ་རྫོང་གི་ལས་དྲུང་གི་
228ལེའུ་དགུ་པ། གཞན་ཡུལ་ལ་གྱར་བ།
སར་ཁྲིད་ནས་རྟ་འཕྲོག་མཁན་གྱི་ཇག་པ་དང་རྟ་ཡི་བདག་པོ་གཉིས་ཀ་ཁྲིད་
ཡོད་ཅེས་བཤད། ལས་དྲུང་གིས་ད་ནི་ས་ཡང་རུབ་ཟིན་པས་རྟ་ཡི་བདག་པོ་
ཁྱོད་ཕྱིར་ལོག་སྟེ་སང་ཉིན་ཉི་ཤར་མཚམས་ལ་རྫོང་ལྷན་རྒྱས་ཁང་དུ་ཡོང་ན་
འགྲིག རྟ་དེ་ཡང་དོ་ནུབ་རྫོང་གི་རྡོ་གཅལ་དུ་ཞོག ཇག་པ་ཡིན་ནམ་གང་དེ་
དོ་ནུབ་རྐང་ལྕགས་བརྒྱབ་སྟེ་འབྲུ་ཁང་ཀ་གཉིས་ཀྱི་ནང་དུ་བཅུག་ནས་སང་
ཉིན་ཞུ་བ་བླངས་ཏེ་རིམ་པས་ཐག་གཅོད་བྱས་ཆོག ཅེས་བཤད་ནས་རྟ་ཡི་
བདག་པོ་དེ་ལོག་བཏང་།
གད་པ་གཉིས་ཀྱིས་བསྟན་པའི་རྐང་པར་ལྕགས་བརྒྱབས་ནས་འབྲུ་ཁང་
ཞིག་གི་ནང་དུ་བཅུག་སྟེ་མལ་གདན་དང་མལ་ཆས་དགོས་ན་འདིའི་ནང་དུ་
འབྲུའི་སྒྱེ་མོ་དང་ཕད་གོག་མང་པོ་ཡོད་པས་དེ་ཚོ་བེད་སྤྱད་ན་འགྲིག་ཅེས་
བཤད་ནས་སྒོ་དེ་འར་ཞེས་འཐེན་ནས་སྒོ་ལྕགས་བརྒྱབས་ཏེ་སོང༌། རྐང་ལྕགས་
ནི་རྐུན་མ་ནག་ཆེན་དང་ཇག་པར་མ་གཏོགས་རྒྱག་སྲོལ་མེད་པས་བསྟན་པ་ནི་
རང་གི་རྐང་པར་ལྕགས་རྒྱག་སྐབས་ད་ནི་རང་ཉིད་ཇག་པའམ་རྐུན་མ་ནག་
ཆེན་ཞིག་ཏུ་རྩིས་འདུག་སྙམ་ནས་རྣམ་རྟོག་ཟ་བ་མ་ཟད། སེམས་སྡུག་ཤིན་ཏུ་
ཆེན་པོ་བྱུང་སྟེ་རང་དབང་མེད་པར་མིག་ཆུ་ཤོར།
བསྟན་པས་འབྲུ་ཁང་ནག་ཁུང་དེའི་ནང་དུ་སྦར་ཉུལ་བརྒྱབས་པས་མི་
དེས་བཤད་པ་ལྟར་རྩིག་ཟུར་ཞིག་ཏུ་སྒྱེ་མོ་སྟོང་པ་མང་པོ་ཡོད་པ་ལག་ཏུ་
ཐེབས་པས་རེ་འགའ་སྔས་སུ་བྱས། རེ་འགའ་གདན་དུ་བཏིངས། འགའ་ཞིག་
མལ་ཆས་སུ་གྱོན་ནས་ཉལ་ཡང་རང་ཉིད་བཙོན་དུ་ཚུད་ཅིང་རྐང་ལྕགས་
229མཛའ་གཅུགས་ཀྱི་མི་ཚེ།
བརྒྱབས་པ་སོགས་ཀྱི་སྡུག་བསྔལ་ཆེ་བའི་ཁར། ངན་པའི་ཞོར་ལ་སྐྱག་རྡུང་ཟེར་
བའི་དཔེ་ལྟར་པདྨ་ལྷ་མཛེས་ལ་ཡང་ཐག་ཞོར་འབྲེང་འདྲུད་ཀྱི་སྡུག་བསྔལ་མི་
ཟད་པ་མྱོང་དགོས་པ་བྱུང་སོང་བསམས་ཏེ་སེམས་སྡུག་དང་དངངས་འཚབ་
འགྲན་པ་བཞིན་བྱུང་ནས་མཚན་གང་རིང་གཉིད་མ་ཁུག་པའི་མུར་སྒེའུ་ཁུང་
གི་སེར་ཁའི་ནང་ནས་ཉི་འོད་ཁྲ་ཆིལ་ལེར་འཕྲོས། དེ་འདྲ་ཞིག་ལ་སྒོ་ཕྱེ་ནས་
ཅེས་བཤད། བསྟན་པས་བདག་ལ་ཕོར་པ་མེད་པས་ཕོར་པ་ཞིག་གཡར་རོགས་
གནང་ཞེས་བཤད་པས་མི་དེས་ཕར་ཕྱིན་ནས་དཀར་ཡོལ་ཁ་ཆག་སྐྱོ་རལ་ཁོག་
ཁོག་ཅིག་བསྐྱལ་ནས་སྒོ་བརྒྱབས་ཏེ་ཕྱིར་ཐོན།
བསྟན་པས་དཀར་ཡོལ་དེའི་ནང་དུ་ཇ་དེ་ནས་ཏོག་ཙམ་བླུགས་ནས་
མི་ཞིག་གིས་རྩམ་པ་དང་། ཇ་ཐང་བཅས་བསྐྱལ་ནས་ཞོགས་ཟས་ཟོ་ཞིག་
བཀྲུས་ཏེ་དེའི་ནང་དུ་རྩམ་པ་བླུགས་ནས་སྐྱོ་མ་ཞིག་ལྡག དེ་འདྲ་ཞིག་ལ་སྒོ་ཕྱེ་
བ་དང་མི་གཉིས་འཛུལ་ཡོང་སྟེ་བསྟན་པ་རྫོང་གི་ལྷན་རྒྱས་ཁང་དུ་ཁྲིད། ལྷན་
རྒྱས་ཁང་དེའི་དབུས་སུ་གདན་མཐོ་ཙམ་ཞིག་ཡོད་པ་དེའི་ཐོག་མི་སྡོད་མཁན་
མེད་པ་དང་། གདན་དེའི་གཡས་གཡོན་གཉིས་སུ་དེ་ལས་ཅུང་དམའ་བའི་
གདན་རེ་བརྒྱབས་ཡོད་པའི་ཐོག་ལྕང་ལོ་བརྒྱབ་ཅིང་སོག་བྱུར་བཏགས་པའི་མི་
རྒན་ཆགས་ཙམ་གཉིས་བསྡད་ཡོད་པ་རེད། དེའི་ནང་གི་གཡས་ངོས་སུ་ཡོད་
པ་དེ་ནི་རྫོང་དཔོན་གྱི་ངོ་ཚབ་ཕྱག་མཛོད་བཀྲ་རྣམ་ཟེར་བ་དེ་ཡིན་པ་དང་།
གཡོན་དུ་ཡོད་པ་དེ་ནི་རྫོང་གི་ལས་དྲུང་བསོད་དར་ཟེར་བ་དེ་ཡིན་པ་རེད།
ད་དུང་གཡས་གཡོན་དུ་གད་པ་མི་གཉིས་ལངས་ནས་བསྡད་ཡོད་པ་
230ལེའུ་དགུ་པ། གཞན་ཡུལ་ལ་གྱར་བ།
དང་། བསྟན་པ་དེར་སླེབས་མ་ཐག་པུས་མོ་འཛུགས་སུ་བཅུག དེ་ནས་གཡས་
ངོས་སུ་ཡོད་པའི་སོག་བྱུར་བཏགས་པའི་མི་དེས། ཉེས་ཅན་ཁྱོད་ཀྱི་མིང་ལ་ཅི་
ཟེར་བ་དང་། གང་ནས་ཡོང་བ། གང་དུ་འགྲོ་མཁན་ཡིན་པ། འདིར་བསྐོང་
དགོས་དོན་ཅི་ཡིན་པ་བཅས་གསལ་པོར་ཤོད་ཅིག་ཅེས་བཤད། བསྟན་པས་
བདག་གི་མིང་ལ་བསྟན་པ་བློ་བཟང་ཟེར། ཡོང་བ་ཡུལ་ནི་སྣ་དཀར་རྩེ་ནས་
ཡོང་བ་ཡིན། འགྲོ་བ་ནི་རྒྱ་གར་དུ་འགྲོ་མཁན་ཡིན། འདིར་བཀའ་འགུག་
གནང་དོན་ཅི་ཡིན་ནི་བདག་གིས་ཀྱང་མི་ཤེས་ལགས་ཞེས་བཤད། དེ་ནས་
གཡོན་ངོས་སུ་ཡོད་པའི་རྫོང་གི་ལས་དྲུང་དེས། མི་ངན་ཁྱོད་ཧམ་པ་དེ་འདྲ་
ཤོད་ཕོད་དམ། ཁྱོད་ཀྱིས་གཞན་གྱི་རྟ་འཕྲོག་པ་མ་རེད་དམ། དེ་མིན་ན་རྟ་
རག་དཀར་དེ་ཁྱོད་ལ་ཇི་ལྟར་བྱུང་ངམ་དྲང་པོ་ཤོད་ཅིག་ཅེས་བཤད། བསྟན་
པས་སྐུ་ངོ་མཁྱེན། རྟ་དེ་ནི་བདག་གིས་ལམ་བར་ནས་ཉོས་པ་ལས་གཞན་གྱི་
ས་ནས་འཕྲོག་པ་དེ་འདྲ་རྩ་བ་ནས་མིན་པས་སྐུ་ངོ་ལྷན་རྒྱས་ནས་བདེན་པའི་
བདེན་སྐྱབས་གནང་སྐྱོང་ཡོད་པ་མཁྱེན་ཞེས་བཤད།
ཡང་རྫོང་གི་ལས་དྲུང་གིས་ང་ཚོས་ཉེས་མེད་ཉེས་འགེལ་བྱེད་ཀྱི་མ་
རེད་ལ་ཉེས་ཅན་ཡན་པོར་ཡང་གཏོང་གི་མ་རེད། བདེན་པ་ར་འཕྲོད་པ་
ཞིག་མ་བཟོས་ན་རྫབ་ཆེན་ཁྱོད་ལྟ་བུས་ཁས་ལེན་བྱེད་མི་སྲིད་པས་ཁྱོད་ཉོན་
ཨང་ཞེས་བརྗོད་པ་དང་གད་པ་ཞིག་ལ་རྟ་ཡི་བདག་པོ་ཡར་ཤོག་གྱིས་དང་
བྱས་པས་དེ་མ་ཐག་མི་ཞིག་ཡར་འཛུལ། ཡང་ལས་དྲུང་གིས་མི་དེར། ཁྱོད་སུ་
ཡིན་དང་འདིར་ཡོང་དོན་གང་ཡིན་ཤོད་ཅིག་ཅེས་བརྗོད། མི་དེས་བདག་ནི་
231མཛའ་གཅུགས་ཀྱི་མི་ཚེ།
གྲོ་མོ་ཁང་དཀྱིལ་གྱི་བསོད་ནམས་ཟེར་བ་དེ་ཡིན། བདག་འདིར་བཅར་དོན་
ནི་བདག་གི་རྟ་རག་དཀར་ཞིག་ཉིན་གསུམ་གྱི་གོང་དུ་ཇག་པས་འཕྲོག་སོང་
བ་དང༌། མདང་ནུབ་མི་འདི་པས་རྟ་དེ་ཁྲིད་ནས་ས་འདིར་འབྱོར་འདུག་པས་
རྫོང་དུ་རྒྱུ་རྐྱེན་ཞུ་བར་བཅར་བ་ཡིན། མི་འདི་ནི་ཇག་པ་མིན་ན་ཡང་ཇག་པ་
དང་འབྲེལ་བ་ཡོད་པ་ཞིག་ནི་ཡིན་ངེས་པས་བདེན་པའི་བདེན་སྐྱབས་ཡོང་བ་
ཐུགས་རྗེས་གཟིགས་ཞེས་བཤད་ནས་བསྟན་པར་མཛུབ་མོ་བཙུགས། སྐབས་
དེར་རྫོང་གི་ངོ་ཚབ་དེས་རྟ་དེའི་བདག་པོར་རྟ་ཡི་བདག་པོ་ཁྱོད་རང་ཡིན་
པའི་ར་སྤྲོད་བྱེད་མཁན་གྱི་དཔང་པོ་ཡོད་དམ་ཞེས་དྲིས་པས་མི་དེས། རྟ་ཡི་
བདག་པོ་ང་ཡིན་པའི་དཔང་པོ་གྲོང་པ་ཁྱིམ་མཚེས་ཚང་མས་ཤེས་གསལ་ཡིན་
པས་ཁོང་རྣམས་ལ་བཀའ་བརྩད་གནང་ན་ཆུ་དྭངས་གྲམ་གསལ་ཡོང་ངེས་
ཡིན་པས་ཁོང་རྣམས་བཀའ་འགུག་ཡོད་པ་མཁྱེན་ཞེས་བཤད་པས་ལས་དྲུང་
དང༌། རྫོང་ཚབ་གཉིས་སྐད་ཆ་ཤུབ་ཤུབ་གཅིག་བྱས་མཐར་གད་པ་ཞིག་རྟ་
དང་རྟ་ཡི་བདག་པོ་དེ་གཡབ་སྟེང་དུ་སྒུག་ཏུ་བཅུག
ཡི་བདག་པོའི་ཁྱིམ་མཚེས་གཉིས་འབོད་དུ་བཏང་ཞིང་དེའི་རིང་བསྟན་པ་
ཡུན་གང་ཙམ་སོང་རྗེས་གད་པ་ཞིག་གིས་རྟ་ཡི་བདག་པོའི་ཁྱིམ་མཚེས་
གཉིས་སླེབས་སོང་ཞེས་སྙན་སེང་ཞུས་པས་ཚང་མ་ལྷན་རྒྱས་ཁང་དུ་བསྐོངས།
ལས་དྲུང་གིས་མི་དེ་གཉིས་ཀྱི་ཁྱིམ་མིང་དང༌། རང་མིང་དྲིས་རྗེས་ཁྱོད་གཉིས་
ནས་རྫོང་གི་རྡོ་གཅལ་དུ་ཡོད་པའི་རྟ་རག་དཀར་དེ་མཐོང་ངམ་བྱས་པས། དེ་
གཉིས་ཀྱིས་མཐོང་ལགས་ཞེས་མགྲིན་གཅིག་ཏུ་བཤད། ཡང་ལས་དྲུང་གིས་འོ་
232ལེའུ་དགུ་པ། གཞན་ཡུལ་ལ་གྱར་བ།
ན་རྟ་དེའི་བདག་པོ་སུ་ཡིན་པ་ཤེས་སམ་ཞེས་དྲིས་པས་དེ་གཉིས་ཀྱིས་ཤེས་
ལགས། རྟ་དེ་ནི་གྲོ་མོ་ཁང་དཀྱིལ་བསོད་ནམས་ཀྱི་རྟ་རེད་ཅེས་བཤད། དེ་
ནས་ལས་དྲུང་གིས་རྫོང་ཚབ་ཀྱི་གདོང་ལ་ལྟ་ཙམ་ཞིག་བྱས་པས་རྫོང་ཚབ་ཀྱིས་
བསྟན་པའི་གདོང་ལ་མིག་འབུར་ཚུགས་སུ་བལྟས་ནས་ཁོ་རེ་ཇག་པ་རྫབ་ཆེན་
ཁྱོད་ཀྱིས་ཐོས་བྱུང་ངམ། ད་ནི་མི་དཔང་དང་དངོས་དཔང་ཁ་གསལ་ཁམས་
དྭངས་ས་རིས་ཐང་གསལ་འདི་ལྟ་བུའི་མདུན་དུ་ཧམ་པ་མཁྲེགས་འཛིན་བྱེད་
ཕོད་པ་འདུག་གམ། ཁྱོད་ལ་ཉེས་པ་ཡང་བཟོས་བྱེད་དགོས་ན་རྟ་དེའི་བྱུང་
ལུགས་བྱུང་སྟངས་གསལ་པོར་ཤོད་ཅིག མི་ངན་ཁྲིམས་ཀྱིས་མི་ནོན་པ་དང་།
ཆུ་ཆེན་ཟམ་འོག་ཏུ་མི་འདུས་པ་ཞིག་མེད་ངེས་ཡིན་པས་ཁྲིམས་ཆད་ནན་པོ་
གཅོད་མི་དགོས་པའི་ཆེད་དུ་མནོ་བསམ་ཡག་པོ་ཐོངས་ལ་ངན་གྲོགས་སུ་དང་
སུ་ཡིན་པ་དང་དེ་དག་གང་དང་གང་དུ་ཡོད་པ་སོགས་དྲང་པོ་ཤོད་ཅིག་ཅེས་
བཤད།
་
བསྟན་པའི་སེམས་སུ་ད་ནི་དཔེ་བསགས་འདུག ཇག་པ་དེ་གཉིས་
ཀྱིས་རྟ་དེ་མི་འདིའི་ལག་ནས་འཕྲོག་པ་ཡིན་འདུག་པས་ངས་ཇག་པའི་ལག་
ནས་ཉོས་པ་ཡིན་ཚུལ་བཤད་ན་ནི་ཇག་པ་རྩིས་སྤྲོད་དགོས་པས་ཇག་པ་གར་
སོང་ཤོད་རྒྱུ་ནི་མེད་པས་ཇག་པ་དང་ངན་འབྲེལ་བྱས་པར་འགྲོ་བས་དངོས་
འབྲེལ་ཉེས་ཐོག་ཉེས་བརྩེགས་སུ་འགྲོ་རྒྱུ་ཉག་གཅིག་ཡིན་པས་རྟ་ཉོ་ས་ཇག་
པ་ཡིན་པ་མ་ཤེས་པའི་ཚུལ་མཐའ་སྐྱེལ་བྱེད་རྒྱུ་ལས་ཐབས་གཞན་ནི་མེད་སྙམ་
སྟེ། སྐུ་ངོ་མཁྱེན། རྟ་དེ་ནི་ཕག་རིར་མ་སླེབས་ཙམ་གྱི་ལ་རྩེ་ནས་འགྲུལ་པ་
233མཛའ་གཅུགས་ཀྱི་མི་ཚེ།
ཡང་
གཉིས་ལ་རྟ་གསུམ་ཡོད་པ་ཞིག་གི་ས་ནས་ཉོས་པ་ལས་རྐུ་འཕྲོག་བྱས་པ་
འདྲ་རྩ་བ་ནས་མིན། འགྲུལ་པ་དེ་ཚོ་ཇག་པ་ཡིན་པ་ཡང་རྩ་བ་ནས་ཤེས་མ་
བྱུང་། དེ་ཚོ་ཇག་པ་ཡིན་འགྲོ་བསམ་པའང་ཡེ་ནས་མ་བྱུང་ཞེས་བཤད།
རྫོང་ཚབ་དེས། འོ་ན་མི་དེ་གཉིས་ཀྱི་མིང་ལ་ཅི་ཟེར། རྟ་ཉོས་པའི་དཔང་པོ་
སུ་ཡོད་ཅེས་དྲིས། བསྟན་པས་མི་དེ་གཉིས་ཀྱི་མིང་ལ་གང་ཟེར་འདྲི་རྒྱུ་མ་
བྱུང་ལ་སྐབས་དེར་གཡས་གཡོན་དུ་མི་གཞན་ཡང་མེད་པས་དཔང་པོ་ཡང་
འདི་ཡིན་ཞེས་ཞུ་རྒྱུ་མེད་ཅེས་བཤད་པས་རྫོང་ཚབ་དང་ལས་དྲུང་གཉིས་མགོ་
རུབ་ཙམ་བྱས་ནས་སྐད་ཆ་འགའ་བཤད་རྗེས་ལས་དྲུང་གིས་ཁྱོད་ལ་འཇམ་
པོས་འདྲི་དུས་དྲང་པོ་མ་བཤད་ན་ཚ་འདྲི་བྱེད་དུས་ཕྱིས་པ་རེད། ད་དྲང་པོ་
ཤོད་རྒྱུ་མེད་ཐག་གཅོད་ཡིན་ནམ་ཞེས་བཤད་པས། བསྟན་པས་སྐུ་ངོ་ཐུགས་
རྗེས་གཟིགས། ངས་ཞུས་པ་ཐམས་ཅད་བདེན་པ་ཡིན་པ་ལས་ཧམ་པ་རྩ་བ་
ནས་མེད། བྱམས་དང་སྙིང་རྗེར་དགོངས་ནས་བདེན་སྐྱབས་ཡོང་བ་མཁྱེན་
ཞེས་བཤད། སྐབས་དེར་རྫོང་ཚབ་དེས་བསྟན་པར་མཛུབ་མོ་བཙུགས་ཤིང་
མིག་འབུར་ཚུགས་སུ་བལྟས་ནས་ཁོང་ཁྲོ་ཆེན་པོའི་ངང་ནས་མི་ངན རྫབ་ཆེན་
འདི་ནི་ཟས་ཟས་ཁ་རྙོག ཕྱིན་ཕྱིན་ལམ་བྱང་བ་ཞིག་ཡིན་འདུག་པས་རྟ་ལྕག་
ཚ་ཐག་ཆོད་གཅིག་བཏང་ནས་ཚ་འདྲི་ཞིག་མ་བྱས་པར་འཇམ་པོས་ནོན་པ་
མི་འདུག ངན་པ་ཚར་མ་བཅད་ན་བཟང་པོ་སྤྲོ་བ་མི་སྐྱེས་ཟེར་བ་ལྟར་མི་
ངན་འདི་ཚོའི་གྲས་སྣ་བསུན་འཁེལ་བ་ཞིག་མ་བཟོས་ན་མི་འགྲིག་པས་ཁོ་མར་
ཁྲིད་ཅིག་ཅེས་བཤད་པས་གད་པ་གཉིས་ཀྱིས་བསྟན་པའི་ལག་རེ་ནས་བཟུང་
234ལེའུ་དགུ་པ། གཞན་ཡུལ་ལ་གྱར་བ།
སྟེ་རྡོ་གཅལ་མཐིལ་དུ་ཁྲིད། རྫོང་ཚབ་དང་ལས་དྲུང་ཡང་རྡོ་གཅལ་དུ་ཡོང་
ནས་རྐུབ་སྟེགས་རེའི་ཐོག་ཏུ་བསྡད། དེ་ནས་ལས་དྲུང་གིས་ཁོ་མཪ་བསྙལ་
ནས་སྐད་ཆ་དྲང་པོ་མ་བཤད་ཀྱི་བར་རྟ་ལྕག་ཐོངས་ཤིག་ཅེས་བཤད་པ་དང་
གད་པ་གཉིས་ནས་བསྟན་པ་མར་བསྙལ་ནས་ལག་པ་གཉིས་ཀ་བ་ཞིག་ལ་
བཏགས། རྐང་པ་གཉིས་ལ་ཐག་པ་བརྒྱབ་ནས་གད་པ་རེས་བཟུང་། ཕྱུ་པའི་
གབ་གཤམ་
་གཤམ་བརྫེས་ནས་དོར་མ་ཕུད་དེ་གཡས་གཡོན་གཉིས་ནས་གད་པ་རེས་
རྟ་ལྕག་རེ་བཟུང་ནས་ལངས་ཏེ་བསྡད་པ་དང༌། རྫོང་ཚབ་དེས་ད་ཐོངས་ཤིག་
ཟེར་བ་དང་གཡས་གཡོན་གཉིས་ཀྱི་གད་པ་དེ་གཉིས་ནས་གཡས་ནས་གཅིག་
བཞུས་རྗེས་གཡོན་ནས་གཅིག་གཞུ་བ་སྟེ་གཡས་གཡོན་གཉིས་ནས་རེས་མོས་
ཀྱིས་བཞུས། དོར་མ་ཕུད་ཅིང་ཤུགས་ཡོད་ཚད་ཀྱིས་བཞུས་པས་བསྟན་པ་ནི་
བཟོད་པར་དཀའ་བའི་ན་ཟུག་བཏང་སྟེ་གཞུ་ཐེངས་རེར་རང་དབང་མེད་པར་
སྐད་ངན་རེ་ཤོར།
རྟ་ལྕག་བདུན་བཞུས་ཟིན་མཚམས་སུ་རྫོང་གི་སྒོ་འགྲམ་ནས་ཨ་ཞང་
བཀྲ་རྣམ་ལགས་ཞེས་ངུ་སྐད་ཆེན་པོ་ཞིག་སྒྲོག་བཞིན་དུ་བུད་མེད་མགོ་སྐྲ་ཟིང་
ཞིང་མིག་ཕོར་གོག་ལྟར་སྐྲངས་པ་ཞིག་རྒྱུག་ཡོང་ཞིང་བསྟན་པའི་ལུས་ཐོག་
ལ་མཆོངས་ཏེ་ཉལ། མིག་རྫོང་ཚབ་ལ་གཏད་ནས་ཨ་ཞང་ལགས། ང་པདྨ་ལྷ་
མཛེས་ཡིན། རྟ་ལྕག་གཞུ་ས་འདི་ངའི་ཁྱོ་བོ་ཡིན། ང་ཚོས་ཉེས་པ་གང་ཞིག་
བསགས་པ་རེད་དམ། · དཀོན་མཆོག་མཁྱེན། བདེན་པར་བདེན་སྐྱབས་བྱེད་
མཁན་མེད་པ་གང་ཡིན་ནམ། ངའི་ལས་ལ་གཟིགས་དང་། རྟ་ལྕག་གཞུ་བ་པོ་
235མཛའ་གཅུགས་ཀྱི་མི་ཚེ།
ནི་ངའི་ཨ་ཞང་དང་། གཞུ་ས་དེ་ཉེས་པ་ཅི་ཡང་མེད་པའི་ངའི་ཁྱོ་བོ་ཡ་རབས་
སེམས་བཟང་ཅན་དེ་ཡིན་པ་འདི་འདྲ་འཇིག་རྟེན་ན་སྲིད་དམ་ཞེས་སྐད་ཡོད་
ཚད་ཀྱིས་ངུ་འབོད་བྱེད་ཅིང་རང་གིས་རང་གི་སྐྲ་འཐེན་ནས་སྨྱོ་བ་ལྟ་བུ་བྱེད།
རྫོང་ཚབ་ཀྱིས་གཏམ་དེ་ཐོས་ནས་ལེགས་པར་བལྟས་པ་ན་རང་གི་གཅེན་མོའི་
བུ་མོ་པདྨ་ལྷ་མཛེས་ཡིན་པ་ངོ་ཤེས་ཏེ་ལམ་སེང་ཡར་ལངས་ཏེ་མོ་སྐྱོར་ནས་
ཡར་སློང་རྩིས་བྱས་ཀྱང་མོ་ནི་བསྟན་པར་དམ་པོར་འཐམས་ནས་གཏོང་གི་
མེད། སྐབས་དེར་ལས་དྲུང་གིས་མི་དེའི་ལག་པ་ཁྲོལ་ལ་ཡར་སློངས་ཤིག་ཅེས་
བཤད་པས་གད་པ་ཚོས་བྲེལ་འཚུབ་ངང་བསྟན་པའི་ལག་གི་ཐག་པ་རྣམས་
བཀྲོལ་ནས་ཡར་ལངས་སུ་བཅུག་པས་པདྨ་ལྷ་མཛེས་ཀྱང་ཡར་ལངས།
པདྨ་ལྷ་མཛེས་དེར་སླེབས་དོན་ནི་འདི་ལྟ་སྟེ། ཉིན་སྔ་མའི་དགོང་དྲོ་གད་
པ་གཉིས་ཀྱིས་བསྟན་པ་ཁྲིད་དེ་འགྲོ་སྐབས་མོས་བསྟན་པའི་རྗེས་སུ་བསྙེགས་
ཀྱང་གད་པས་མོ་བཀག་ནས་གནས་ཚང་ལ་རྩིས་སྤྲོད་བྱས་ཏེ་གནས་ཚང་
བཟའ་མི་གཉིས་ནས་མོ་ནང་དུ་ཁྲིད་ནས་ཕྱིར་འགྲོར་མ་བཅུག་པས་མཚན་
གང་རིང་ངུས་ནས་བསྡད། ཞོགས་པ་ནམ་ལངས་རྗེས་གནས་ཚང་གི་ཨ་མ་
དེས་ཇ་སྲུབས་མ་དང་རྩམ་པ། ཕྱུར་ཞིབ་དང་མར་བཅས་འཁྱེར་ནས་པདྨ་ལྷ་
མཛེས་ལ་ཞོགས་ཇ་མ་བཏུངས་པར་འདི་ལྟར་ངུས་ནས་བསྡད་ན་ཕན་པ་མེད་
ཚུལ་དང༌། གཅིག་བྱས་ན་བཀའ་ཉེས་སོགས་མི་ཕོག་པའང་སྲིད་ཅེས་སོགས་ཀྱི་
སེམས་གསོ་གང་ཡོང་བྱས། པདྨ་ལྷ་མཛེས་ཀྱིས་གནས་ཚང་གི་ཕ་དེའི་མདུན་
དུ་པུས་མོ་བཙུགས་ནས་ཡབ་ཆེན་ལགས་ཐུགས་རྗེས་གཟིགས་ང་ལ་རྫོང་དུ་
236ལེའུ་དགུ་པ། གཞན་ཡུལ་ལ་གྱར་བ།
ཞུ་རྒྱུད་ཅིག་གནང་རོགས་གནང་དང་། ཞུ་རྟེན་དུ་གཟི་དང་བྱུ་རུ་འགའ་ཞིག་
འབུལ་རྒྱུ་ཡོད་ལ་ཁྱེད་རང་ལའང་སྐུ་གྱོང་མེད་པ་ཞུས་ཆོག་ཅེས་བཤད། གནས་
ཚང་གི་ཕ་དེ་ནི་པདྨ་ལྷ་མཛེས་ཀྱི་མཛེས་ཤིང་ཡིད་དབང་འཕྲོག་པའི་བཞིན་
རས་ལས་ཤིན་ཏུ་ཉམ་ཐག་པའི་རྣམ་པ་དེ་དག་མཐོང་བས་སྙིང་རྗེའི་བསམ་
པ་མི་བཟོད་པ་ཞིག་སྐྱེས་ཀྱང་བྱ་ཐབས་གཞན་ནི་མ་རྙེད་པར་ཁྱེད་མ་བཤུམ་
པཪ་སྔོན་ལ་གསོལ་ཇ་བཞེས་དང་། ང་ཚོས་ཐབས་ཤེས་གང་ཡོང་ཞུས་ཆོག
མི་རྒྱུ་ལ་མི་དགའ་བ་དང་ཁྱི་ཤ་ལ་མི་དགའ་བ་མེད་པས་འབུལ་བ་གྱ་ནོམ་པ་
ཞིག་ཕུལ་ན་སྐྱོན་ཆེར་མི་ཡོང་བས་ངས་ཕྱག་རོགས་ཞུས་ནས་རྫོང་ལ་ཕེབས་
པས་ཆོག ལར་ནས་ཁྱེད་གཉིས་སྤྱིར་བཏང་གི་ཕལ་པ་ཞིག་ནི་ཡིན་བཟོ་མི་
འདུག་པས་ཁྱེད་གཉིས་གང་ནས་ཡིན་དང་མི་ཚང་གང་འདྲ་ཞིག་ནས་ཡིན་
གསལ་པོར་གསུངས་དང་ཞེས་དྲིས་པས་མོས་ང་ནི་སྟག་ལུང་ནས་ཡིན། ཁོང་
ནི་སྣ་དཀར་རྩེ་ནས་རེད་ཅེས་བཤད་པས་གནས་ཚང་གི་ཨ་མ་དེས་སྣ་དཀར་
རྩེ་ནས་ཡིན་ནམ། དེ་འདྲ་ཡིན་ན་ཁྱེད་ཀྱི་སྐུ་ཟླར་ཁྲིམས་གཅོད་མི་ཕོག་པའི་
རེ་བ་ཡོད། གང་ཡིན་ཟེར་ན་དེང་སང་རྫོང་དཔོན་སྐུ་ངོ་མ་བཞུགས་མེད་པར་
རྫོང་ཚབ་གཅིག་ཡོད་པ་དེ་ནི་སྣ་དཀར་རྩེ་ནས་རེད་ཟེར་གྱི་འདུག་ཅེས་བཤད་
པས་གནས་ཚང་གི་ཕ་དེས་རེད་རེད་སྣ་དཀར་རྩེ་དཀྱིལ་ཁང་ཟེར་བ་དེ་ནས་
རེད་ཟེར་གྱི་འདུག་ཅེས་བཤད། དེ་ཐོས་པས་པདྨ་ལྷ་མཛེས་ཀྱི་བཞིན་ལ་འཛུམ་
མདངས་ཤིག་འཕྱུར་བཞིན་དུ་ཁོང་གི་མིང་ལ་བཀྲ་རྣམ་ཟེར་གྱི་འདུག་གམ་ཞེས་
དྲིས་པས་ཁོང་གཉིས་ཀས་མགོ་ལྕོག་ལྕོག་བྱེད་བཞིན་དུ་རེད་རེད་བཀྲ་ཤིས་
237མཛའ་གཅུགས་ཀྱི་མི་ཚེ།
རྣམ་རྒྱལ་ཟེར་གྱི་འདུག་པས་དེ་ནི་བཀྲ་རྣམ་གྱི་བསྡུས་མིང་ཡིན་པས་དེ་ག་རང་
ཟེར་གྱི་འདུག་ཅེས་བཤད་པས་པདྨ་ལྷ་མཛེས་དགའ་ཐག་ཆོད་ནས་ཡར་ལངས་
ཏེ་འཕག་འཚག་ཅིག་བརྒྱབས་ཏེ། སྟབས་ཡག་དཀོན་མཆོག་གིས་གཟིགས་
འདུག རྫོང་ཚབ་དེ་ངའི་ཞང་པོ་ཡིན། ཡབ་ཆེན་ལགས་ང་ད་ལྟ་རང་རྫོང་དུ་
ཁྲིད་རོགས་གནང་དང་། ཐུགས་རྗེས་གཟིགས་ཞེས་བཤད་པས་ཕ་དེའི་སེམས་
སུ་འདི་ནི་དངོས་འབྲེལ་སྙིང་རྗེ་འོས་པ་ཞིག་འདུག་ལ་ད་ཐེངས་འདི་ལ་རོགས་
ཤིག་བྱས་པ་ཡིན་ན་རྗེས་སུ་རྫོང་ཚབ་ལ་ཡང་ངོ་སོ་ཞིག་ཡོང་རྒྱུ་ཡིན་བསམས་
ཏེ། ཡ་ད་འོ་ན་ངས་ཕྱག་རོགས་ཞུས་ཆོག སྔོན་ལ་ཁྱེད་ཞལ་ཁྲུས་མཛོད་ལ་
ཕེབས་ཆོག་གནང་ཞིག་བྱས་པས་པདྨ་ལྷ་མཛེས་ཀྱིས་ཁྲུས་བྱེད་ལོང་མེད། ད་
ལྟ་རང་མ་ཕྱིན་ན་མི་འགྲིག་པས་ཕེབས་རོགས་གནང་ཞེས་བཤད་ནས་སྒོ་དོན་
པས་ཕ་རྒན་དེ་ཡང་རྗེས་སུ་བརྒྱུགས་ནས་འགྲོ་དགོས་བྱུང་བ་རེད། གལ་ཏེ་
ཁྲུས་རྒྱག་གིན་བསྡད་པ་ཡིན་ན་རྟ་ལྕག་ཆ་ཚང་བཟེད་དགོས་པ་ཡོང་རྒྱུ་རེད།
པདྨ་ལྷ་མཛེས་སླེབས་ནས་བསྟན་པ་བསྐྱབས་རྗེས་རྫོང་ཚབ་ཀྱིས་རྟ་ཡི་
བདག་པོ་དང་དཔང་པོ་བཅས་འདི་བྱས་ཀྱི་ལན་གང་ཡང་མེད་པར་སོ་སོར་
ཕྱིར་སློག་ཅིང་། པདྨ་ལྷ་མཛེས་དང་བསྟན་པ་བློ་བཟང་གཉིས་རང་གི་སྡོད་
ཤག་ཏུ་ཁྲིད་ནས་ཇ་དང་ཁ་ཟས་སོགས་དྲངས་ཏེ་པདྨ་ལྷ་མཛེས་ལ་སེམས་གསོ་
གང་ཡོང་བྱས་ཐོག་ཟུར་དུ་ཁང་པ་ཁེ་གཙང་ཞིག་ཏུ་སྡོད་སྒྲིག་བྱས་ཏེ་ངལ་
གསོ་བྱེད་དུ་བཅུག
བསྟན་པ་ནི་རྟ་ལྕག་བདུན་གཟེད་དགོས་བྱུང་བ་དེས་གདན་ལ་ཡང་
238ལེའུ་དགུ་པ། གཞན་ཡུལ་ལ་གྱར་བ།
རྐུབ་འཛུགས་མི་ཐུབ་པར་ཟུར་སློག་ནས་སྡོད་དགོས་པ་བྱུང་བས་པདྨ་ལྷ་
མཛེས་ཀྱིས་འཕོངས་ལ་རྨ་བཟོས་འདུག་གམ་ང་ལ་སྟོན་དང་། ཞེས་བརྗོད་
པས་བསྟན་པས་རྨ་བཟོས་ཡོད་བཟོ་མི་འདུག་ཀྱང་རྐུབ་འཛུགས་ཐུབ་ཀྱི་མི་
འདུག་ཅེས་བཤད། མོས་ང་ལ་སྟོན་དང་ཞེས་ཨུ་ཚུགས་བྱས་ཏེ་དོར་མ་ཕུད་དུ་
བཅུག་པས་རྟ་ལྕག་བདུན་གྱི་རི་མོ་ཁྱུ་རེར་གསལ་བ་མཐོང་སྟེ་སྙིང་ལ་ཚེར་མ་
ཟུག་པ་ལྟ་བུའི་སྡུག་བསྔལ་བྱུང་སྟེ་བསྟན་པའི་ལུས་ལ་འཐམས་ནས་ཀྱེ་མ་སྡུག་
བསྔལ་འདི་ལྟ་བུ་མྱོང་དགོས་པའི་ལས་ངན་གང་ཞིག་བསགས་པ་ཡིན་ནམ།
ཁྱེད་སྡུག་པོ་འདི་ལྟ་བུ་མྱོང་དགོས་པ་ངས་བཟོས་པ་རེད་ཅེས་སྐད་ཆེན་པོས་
ངུས། བསྟན་པས་རྟ་ལྕག་བདུན་མ་གཏོགས་གཟེད་དགོས་མ་བྱུང་བ་དེ་ཡང་
བསམ་ཡུལ་ལས་འདས་པ་ཞིག་རེད། འདི་ལ་ཧ་ལས་རྒྱུ་གང་ཡོད། དེ་ཡང་
ལས་ངན་པའི་འབྲས་བུ་སྨིན་པ་རེད། སྡུག་བསྔལ་བྱུང་ན་ལས་ངན་བསགས་
པ་དེ་ཚོ་ཡང་དག་འགྲོ་གི་རེད། སྡུག་བསྔལ་མ་བྱུང་ན་བདེ་བ་ཡང་ཚོར་གྱི་
མ་རེད། ད་ནི་བདེ་བའི་འགོ་ཚུགས་པ་ཤོག་ཅིག་ཅེས་སྨོན་ལམ་བཏབ་སྟེ་སྡུག་
བསྔལ་མེད་དུས་བདེ་བ་ཚོར་བ་བྱེད་དགོས་རེད་ཅེས་ཀྱང་བཤད།
ཉིན་གཉིས་པའི་ཞོགས་པ་གད་པ་ཞིག་གིས་ཁོང་གཉིས་རྫོང་ཚབ་ཀྱི་
གཟིམ་ཆུང་དུ་གདན་དྲངས། ཞོགས་ཟས་སྒོ་ང་དང༌། བག་ལེབ། ཇ་མངར་
མོ་བཅས་དྲངས། བསྟན་པ་ནི་སྣ་དཀར་རྩེཪ་ཇ་མངར་མོ་བཟོ་བའི་སྲོལ་མེད་
པ་དང་། པདྨ་ལྷ་མཛེས་ཀྱི་ནང་དུ་ཇ་མངར་མོ་རྒྱུན་དུ་འཐུང་རྒྱུ་ཡོད་ཀྱང་
ནང་ནས་ཐོན་པ་ནས་ད་བར་ཇ་མངར་མོ་འཐུང་རྒྱུ་མ་བྱུང་བས་བྲོ་བ་ཤིན་ཏུ་
239མཛའ་གཅུགས་ཀྱི་མི་ཚེ།
ཆེན་པོ་བྱུང་ནས་གྲོ་མོའི་ཇ་མངར་མོ་འདི་འདྲའི་ཞིམ་པ་ལ་ཨང་ཞེས་བཤད།
བསྟན་པས་ཉི་མ་མང་པོ་ཇ་མངར་མོ་འཐུང་རྒྱུ་མ་བྱུང་བས་རེད་མ་གཏོགས་
གྲོ་མོའི་ཇ་དམིགས་བསལ་གྱི་ཞིམ་པ་ག་ལ་ཡོང་ཞེས་བཤད། ཁོང་ཚོ་ཞོགས་
ཇ་བཏུང་ཟིན་རྗེས་རྫོང་ཚབ་ཀྱིས་ཁོང་གཉིས་ཀྱི་གནས་ཚུལ་ཇི་ཡིན་སྐད་ཆ་
ཞིབ་ཕྲ་དྲིས་ཤིང་ཁོང་གཉིས་ནས་ཀྱང་དང་ཐོག་མར་ངོ་ཤེས་པ་ནས་བར་དུ་
འབྲེལ་བ་ཇི་ལྟར་བྱས་ཚུལ་མཐའ་མར་གཉེན་བྱོལ་དུ་མི་འགྲོ་ཐབས་མེད་བྱུང་
ཚུལ་དང་འགྲོ་ས་ནི་རྒྱ་གར་མ་གཏོགས་མེད་པས་འདི་ཕྱོགས་སུ་ཁ་གཏད་ནས་
ཡོང་ཚུལ་སོགས་གྲོ་མོར་མ་འབྱོར་བར་གྱི་གནས་ཚུལ་རྣམས་ཞིབ་པར་བཤད།
སྐབས་དེར་རྫོང་ཚབ་བཀྲ་རྣམ་གྱི་སེམས་སུ་འདི་གཉིས་འདིར་སླེབས་
ནས་རང་དགར་བཏང་བ་ཡིན་ན་ལྷ་མཛེས་ཀྱི་ཕ་མ་གཉིས་ནས་ང་ལ་འཁང་
ར་བྱེད་ངེས་ཡིན་པ་དང་། ཁོང་གཉིས་རང་གིས་བཟུང་སྟེ་ཕར་སྐྱེལ་བ་ལ་
ནི་ལྷ་མཛེས་འདི་གཤིས་ཀ་གྱོང་པོ་གཅུན་དཀའ་བ་ཞིག་ཡིན་པས་འདིས་ཅི་
བྱེད་མི་ཤེས་པས་གནས་སྐབས་རིང་ཁོང་གཉིས་འདི་ནས་ཐོན་རྒྱུའི་ཐད་དུས་
འགྱངས་གང་ཐུབ་བྱས་ནས་དེའི་བར་སྟག་ལུང་ལ་བརྡ་ཞིག་བཏང་ནས་ཇི་
གབ་བལྟས་ན་ལེགས་བསམས་ཏེ་དབུགས་རིང་ཞིག་བཏང་ནས་སྨྲས་པ། དེ་
འདྲ་ཡིན་ན་ཁྱོད་གཉིས་ལ་ཁག་མི་འདུག ཁྱོད་གཉིས་འདིར་ངལ་གསོ་ལྷོད་
ལྷོད་བྱས་ནས་ཉིན་འགའ་སྡོད་ཅིག་དེའི་བར་ངས་འབྲས་ལྗོངས་ལ་སྡོད་ས་
ལེགས་པ་ཞིག་མངགས་ཏེ་སྡོད་ས་གཏན་འཁེལ་བྱུང་མཚམས་འདི་ནས་ཐོན་ན་
འགྲིག སྐབས་དེར་ངས་ཀྱང་འབྲས་ལྗོངས་བར་སྐྱེལ་བར་ཡོང་སྟེ་སྡོད་ཤེས་པ་
240ལེའུ་དགུ་པ། གཞན་ཡུལ་ལ་གྱར་བ།
ཞིག་བཟོས་ཆོག དེ་འདྲ་བྱས་ན་འགྲིག་པ་འདུག་གམ་ཞེས་བཤད་པས་པདྨ་ལྷ་
མཛེས་ཀྱིས་མགོ་ལྕོག་ལྕོག་བྱས། དེ་ནས་བཀྲ་རྣམ་གྱིས་ཁོ་གཉིས་ཀྱིས་མ་ཚོར་
བ་བྱས་ནས་ཏར་ཁང་དུ་ཕྱིན་ཏེ་པདྨ་ལྷ་མཛེས་དང་བསྟན་པ་དེ་གར་འབྱོར་
ཚུལ་དང་ཁོང་གཉིས་རྒྱ་གར་ལ་འགྲོ་རྩིས་ཡོད་ལུགས་སོགས་ཏར་ཞིག་བཏང༌།
ཉིན་བདུན་ཙམ་འགྲོ་སྐབས་པདྨ་ལྷ་མཛེས་ཀྱིས་བཀྲ་རྣམ་ལ་འབྲས་ལྗོངས་
སུ་སྡོད་གནས་གཏན་འཁེལ་བྱུང་མིན་དང་། འདི་ནས་ག་དུས་ཐོན་ན་གབ་
མིན་སོགས་དྲིས་པར། བཀྲ་རྣམ་གྱིས་ངས་གྲོགས་པོ་ཞིག་ལ་ཏར་བརྒྱབ་པ་
ཡིན། ཁོང་གིས་ད་བར་ཁང་པ་ཁ་ཤས་རྙེད་བྱུང་ཡང་གོ་ལོ་བ་ཞིག་མི་འདུག་
པས་ད་དུང་འཚོལ་བཞིན་པ་ཡིན་ཟེར་གྱི་འདུག་པས་ཉིན་ཤས་བྲེལ་བ་མ་བྱེད་
ཅིག་ཅེས་བཤད་པས་མོ་ཡང་ཡིད་ཆེས་ནས་གང་ཡང་མ་བཤད། དེ་ནས་ཉིན་
བདུན་ཕྱིན་པའི་ཉིན་ཞིག་རྡོ་གཅལ་དུ་འགྲུལ་པ་མི་གཉིས་སླེབས་ནས་ཤར་
རྒྱག་རྫོང་ཚབ་བཀྲ་རྣམ་གྱི་གཟིམ་ཆུང་དུ་སོང་། མི་དེ་གཉིས་སླེབས་པ་པདྨ་
ལྷ་མཛེས་ཀྱིས་ཁྲ་མའི་ནང་ནས་མཐོང་ཡང་སྣང་བ་མ་བཞག དགོང་དྲོའི་ཁ་
ལག་བཟས་རྗེས་བསྟན་པ་དང༌། པདྨ་ལྷ་མཛེས་གཉིས་ཕྱི་ལ་འཆམ་འཆམ་དུ་
འགྲོ་སྐབས་རྡོ་གཅལ་གྱི་ནང་དུ་དྲེལ་རྒྱའུ་ཞིག་ཡོད་པ་དེ་ནི་རང་ཁྱིམ་གྱི་དྲེལ་
དང་ཤིན་ཏུ་འདྲ་པོ་ཞིག་ཡོད་པ་མཐོང་ནས་རང་གི་ནང་ནས་མི་ཞིག་སླེབས་
མེད་དམ་སྙམ་ནས་དོགས་པ་སྐྱེས་ཏེ་ཡར་ལོག་ནས་ཞང་པོ་བཀྲ་རྣམ་གྱི་སྒོ་
ཡོལ་བཀྱགས་ནས་བལྟས་པས་རང་ཁྱིམ་གྱི་དྲེལ་པ་བསམ་གྲུབ་དང༌། ཆོས་
འཕེལ་ཟེར་བའི་གཞོན་པ་ཞིག་ཡོད་པ་དེ་གཉིས་དེར་བསྡད་ཡོད་པ་མཐོང་།
241མཛའ་གཅུགས་ཀྱི་མི་ཚེ།
མོས་དེ་མ་ཐག་ཞང་པོ་བཀྲ་རྣམ་གྱི་མདུན་དུ་ཕྱིན་ནས་ངུ་ངག་དང་བཅས་
ཏེ་ཨ་ཞང་ལགས། ཁྱེད་དངོས་འབྲེལ་ཁ་མཆུ་བོགས་མར་ལེན་མཁན་”ཞིག་
ཡིན་ཀྱང་ཡིན་ལ་ཡིན་རིན་ཆོག་འདུག བཀའ་མོལ་འདྲ་ཆགས་པོ་དེ་འདྲ་
ཞིག་གསུངས་ནས་ང་ལ་མགོ་སྐོར་བཏང་གནང་སྟེ་འདིར་ཉིན་འགྱངས་ཞག་
ཕུད་བྱས་ནས་ཟླ་ཕྱེད་ཙམ་ཉར་ཏེ་དེའི་བར་དུ་ང་གཉིས་འཛིན་མཁན་འབོད་
འགུག་གནང་སྟེ་སླེབས་ཟིན་པ་རེད། ང་ནི་བསྟན་པ་ལགས་དང་བྲལ་ནས་འདི་
ནས་འགྲོ་དགོས་བྱུང་ཚེ་གཡང་དུ་མཆོངས་ནས་ཤི་རྒྱུ་མ་གཏོགས་མེད། གལ་
ཏེ་ང་ཤི་རུ་འཇུག་འདོད་འདུག་ན་ང་བཟུང་བར་ཤོག་ཅིག་ཅེས་བཤད་ནས་
ཤེལ་ཁྲ་ཕྱེ་ནས་རྐང་པ་ཡ་གཅིག་ཁྲ་མའི་ཕྱི་ལ་བརྐྱངས་ནས་བསྡད་པས་བཀྲ་
རྣམ་ནི་ཞེད་ཐག་ཆོད་ནས་བུ་མོ་དེ་འདྲ་མ་བྱེད། སྔོན་ལ་སྐད་ཆ་ཉོན་དང་།
ཨ་ཞང་གིས་ཁྱོད་རང་ལ་སྡུག་པ་རྩ་བ་ནས་བྱེད་མི་སྲིད། ཁོང་གཉིས་ཁྱོད་
གཉིས་འཛིན་པར་ཡོང་བ་དེ་འདྲ་རྩ་བ་ནས་མ་རེད། གཏམ་བཟང་
ང་འཁྱེར་
ནས་བསུ་བར་ཡོང་བ་རེད། ཁོ་གཉིས་ནས་འཁྱེར་ཡོང་བའི་ཡི་གེ་ལ་བལྟས་
ན་གསལ་པོ་ཤེས་ཀྱི་རེད། སྔོན་ལ་ཡི་གེ་འདིར་ལྟོས་དང་ཞེས་བཤད་ནས་ཕ་
མ་གཉིས་ནས་བསྐུར་བའི་ཡི་གེ་དེ་མོའི་ལག་ཏུ་སྤྲད། མོས་ཡི་གེ་ཚུར་བླངས་
ཏེ་ལྟ་སྐབས་ཡི་གེ་གཉིས་ཡོད་པ་ལས་གཅིག་ནི་བཀྲ་རྣམ་ལ་སྤྲོད་རྒྱུ་ཡིན་པ་
དང་། གཅིག་གི་ཐོག་པདྨ་ལྷ་མཛེས་ལ་སྤྲོད་རྒྱུ་ཞེས་འཁོད་ཡོད་ཅིང་བཀྲ་རྣམ་
1
ཁ་མཆུ་བོགས་མར་ལེན་མཁན་ཞེས་པ་ནི་དེང་དུས་ཀྱི་ཁྲིམས་རྩོད་པ་དང་འདྲ་བ་སྟེ་གྱོད་ཡ་ཕྱོགས་
སུ་རུང་ཞིག་གི་གྱོད་གཏུག་གམ་དག་འབུད་བྱེད་མཁན་ཞིག་ལ་ཟེར། བཀྲ་རྣམ་ནི་དེ་སྔོན་ལྷ་སར་ཁ་
མཆུ་བོགས་མར་ལེན་མཁན་བྱེད་མྱོང་བ་རེད། ཁ་མཆུ་བོགས་མར་ལེན་མཁན་དེ་ཚོ་ཁྲིམས་ལུགས་ལ་
མཁས་ཤིང་སྐད་ཆ་ཤོད་མཁས་པོ་ཡོད་པ་རེད།
242ལེའུ་དགུ་པ། གཞན་ཡུལ་ལ་གྱར་བ།
གྱི་ཡི་གེ་དེ་ནི་ཁ་ཕྱེ་ནས་བཞག་ཡོད་པས་མོས་སྔོན་ལ་བཀྲ་རྣམ་ལ་སྤྲོད་རྒྱུའི་
ཡི་གེ་དེ་བཀླག་པས་ཡི་གེའི་ནང་དོན་ནི་འདི་ལྟར།
མཁྱེན་བརྩེ་མཚུངས་མེད་གཅེན་པོ་བཀྲ་རྣམ་མཆོག་གི་སྐུ་གམ་དུ། དེ་
གར་སྐུ་དཀྱིལ་གསལ་དྭངས་ཡིན་པ་དགའ་སྤྲོ་ཆེ། འདིར་ཡང་ཚང་མ་སྔར་
མུས་སུ་གནས་ལགས་པས་ཐུགས་གཡེང་མི་དགོས་པ་དང༌། མཚམས་ཞུ། ཉེ་
ཆར་ངོས་ཀྱི་བུ་མོ་གློ་བུར་དུ་ཁྱིམ་ནས་གཉེན་བྱོལ་དུ་ཕྱིན་ནས་གར་སོང་ཆ་
མེད་དུ་གྱུར་ནས་གང་སར་བཙལ་འཚོལ་བྱས་ཀྱང་རྙེད་སོན་མ་བྱུང་བར་ཟས་
བཅུད་མལ་གཉིད་གཉིས་བྲལ་གྱི་སེམས་སྡུག་ཚད་མེད་ངང་གནས་མུར་གཅེན་
པོ་མཆོག་ནས་ཕྲན་གྱི་བུ་མོ་དེ་གར་འབྱོར་ཚུལ་གྱི་ཏར་འཕྲིན་བསྩལ་བསྐུར་
བྱུང་བ་རྣ་བའི་བཅུད་དང་སེམས་ཀྱི་གསོས་སུ་གྱུར་པས་བཀའ་དྲིན་ཤིན་ཏུ་ཆེ།
ཐོག་མར་བྱས་ན་བུ་མོ་རྒན་པ་འཛོམས་སྐྱིད་ཁྱིམ་འཛིན་དུ་འགྲོ་སྟངས་བཟོ་རྒྱུ་
དང་ཆུང་བ་མནའ་མར་གཏོང་རྒྱུ་ལྟར་སྒེར་བྱང་གླིང་པའི་སྐུ་བག་ཏུ་འབུལ་
རྒྱུ་བྱས་ཀྱང་པདྨ་ལྷ་མཛེས་ལ་སྙིང་གྲོགས་ཡོད་པའི་དབང་གིས་གཉེན་བྱོལ་
དུ་ཕྱིན་པར་བརྟེན་བུ་མོ་རྒན་པ་སྐུ་བག་ཏུ་གཏོང་རྒྱུར་ཐག་ཆོད་པ་མ་ཟད།
ཕར་ཕྱོགས་ནས་ཀྱང་ཐུགས་མཐུན་བྱུང་སོང་བས་ད་ལྟའི་ཆར་བུ་མོ་པདྨ་ལྷ་
མཛེས་འདི་པ་ཁྱིམ་འཛིན་དུ་བུ་མོ་རང་གི་མཐུན་གྲོགས་དང་འགྲོ་སྟངས་བཟོ་
རྒྱུར་གཏན་འཁེལ་བ་ཡིན་པས་དེ་དོན་བུ་མོར་དགེ་བཤད་སྡིག་བཀྲོལ་གྱི་སློབ་
སྟོན་མཛད་དེ་བསམ་གྲུབ་དང་མཉམ་དུ་ཕྱིར་རྫོངས་ཅི་ནས་ཀྱང་གནང་སྐྱོང་
ཐུགས་རྗེ་ཆེ་བ་དང༌། སླད་མ་མཇལ་བར་རིན་བྲལ་སྐུ་ཚོར་འཕྲོད་བཞེས་མི་
243མཛའ་གཅུགས་ཀྱི་མི་ཚེ།
གཡེལ་བའི་ཐོག་འདི་ཕྱོགས་བློ་བདེའི་བཀའ་མཆིད་དང་། གསུང་འོས་ཅི་
མཆིས་ཆུ་བོའི་རྒྱུན་བཞིན་ཡོད་པ་མཁྱེན། གཅུང་མོ་སྐལ་ལྷ་ཐབས་ཤེས་ཟུང་
ནས། ཟླ་ཚེས་དགེ་བར་ཕུལ།
ཞེས་བྲིས་ཡོད་པ་དང་། ཡང་མོས་ཡི་གེ་གཞན་དེར་ཀློག་པ་ན་འདི་
ལྟར།
བརྩེ་བའི་སྙིང་ཕྲུག་པདྨ་ལྷ་མཛེས་གང་དེར། ཆེད་འབྲས། ཉེ་སྔོན་འདི་
ནས་ཐོན་ཏེ་གར་སོང་ཆ་མེད་དུ་གྱུར་པས་ངེད་ཕ་མ་གཉིས་ཟས་བཅུད་མལ་
གཉིད་དང་བྲལ་བའི་གནས་སུ་གྱར་མུར་ཉེ་ཆར་ཁྱོད་རང་དེ་གར་བདེ་འབྱོར་
བྱུང་བའི་གནས་ཚུལ་ཨ་ཞང་བཀྲ་རྣམ་ལགས་ནས་བསྩལ་འབྱོར་བྱུང་བས་
རྨ་བྱས་དབྱར་རྔ་ཐོས་པ་ལྟར་དགའ་སྤྲོ་ཆེ་ཞིང་བློ་ཤིན་ཏུ་བདེ་བར་གྱུར། ཁ་
སྔོན་ཁྱོད་རང་ལ་སྙིང་སྡུག་ཡོད་པ་མ་ཤེས་པ་སོགས་ཀྱི་དབང་གིས་གཟིམ་
བྱང་གླིང་ལ་འབུལ་རྒྱུར་ཁས་བླངས་ཀྱང༌། ཁྱོད་རང་གར་ཡོད་སྟོན་རྒྱུ་མེད་
པར་བརྟེན་བྱང་གླིང་གཟིམ་ཤག་དང་བཀའ་མོལ་ཞུས་ཏེ་ཁྱོད་རང་གི་གཅེན་
མོ་ཁྱོད་ཀྱི་ཚབ་ཏུ་གཏོང་རྒྱུར་གཉིས་མོས་བྱུང་སྟེ་གཉེན་སྟོན་གྱི་ཚེས་ཆ་ཡང་
གཏན་འཁེལ་ཟིན་ཅིང༌། ཁྱོད་རང་ཐོན་རྗེས་ཁྱོད་རང་ལ་དགའ་རོགས་ཡོད་
་ཤེས་ཏེ་འདི་ནས་སྣ་དཀར་རྩེར་མི་སྣ་ཆེད་བཏང་གིས་ཆོས་མཛད་བསྟན་
པ་ལགས་ཀྱི་གནས་ཚུལ་སོགས་རྩད་གཅོད་ཞིབ་ཕྲ་བྱས་པས་ཁོང་ནི་རིགས་
རུས་ཆོ་འབྲང་དང༌། · ཤེས་བྱ་ཡོན་ཏན་མི་དམན་པ་ཞིག་ཡིན་པ་མ་ཟད། ཡ་
རབས་ཚུལ་ལྡན་གྱི་གཞོན་ནུ་ཞིག་ཀྱང་ཡིན་པ་སོགས་གསལ་རྟོགས་བྱུང་བས་
244ལེའུ་དགུ་པ། གཞན་ཡུལ་ལ་གྱར་བ།
བསྟན་པ་ལགས་རང་རེའི་ཁྱིམ་དུ་ཁྱོད་ཀྱི་འདུན་མར་འོས་ངེས་སུ་མཐོང་ནས་
སྣ་དཀར་རྩེ་གཡུལ་ཁ་གོང་ལའང་གནས་ལུགས་ཁ་གསལ་ཞུས་ཤིང་ཁོང་རྣམ་
པས་ཀྱང་ཐུགས་མཐུན་མཛད་དེ་འཇིག་རྟེན་འགྲོ་ལུགས་དང་མཐུན་པར་
བསྟན་པ་ལགས་རང་རེའི་ཁྱིམ་དུ་བསུས་ཏེ་ཁྱོད་གཉིས་ཀྱི་གཉེན་སྟོན་ཡང་
གང་མགྱོགས་སྤེལ་རྒྱུ་ཡིན་པས་དེ་དོན་ཡིད་འཇགས་ཐོག་གང་མྱུར་བསམ་
གྲུབ་ཅན་དང་མཉམ་དུ་ཕྱིར་ལོག་བྱེད་གལ་ཤིན་ཏུ་ཆེ་བས་དེ་དོན་ཡིད་
འཇགས་འཚལ། ཕ་མ་ཟུང་ནས་ཤིན་ཏུ་དྲན་པའི་མཆི་མ་ལྷུང་བཞིན་དུ་བྲིས་
ཏེ། ཟླ་ཚེས་དགེ་བར་བསྐུར།
ཞེས་འཁོད་ཡོད་པས་པདྨ་ལྷ་མཛེས་ནི་ཕ་མ་གཉིས་དྲན་པའི་མིག་ཆུ་
དབང་མེད་དུ་ཤོར། ད་ནི་ཕ་མ་གཉིས་ནས་ང་དང་བསྟན་པ་ལགས་གཉིས་
ཁ་བྲལ་མི་གཏོང་བ་ཡིན་ངེས་སོ་བསམས་ཏེ་བློ་བདེ་མོར་གྱུར་ཅིང༌། གང་
མགྱོགས་རང་ཡུལ་དུ་ལོག་ནས་ཕ་མ་གཉིས་ཐུག་རྒྱུ་བྱུང་ན་ཅི་མི་རུང་སྙམ་
པ་བྱུང༌། སྐབས་དེར་བཀྲ་རྣམ་གྱིས་བུ་མོ། ད་ངས་བཤད་པ་ལ་ཡིད་ཆེས་
སོང་ངམ་ཞེས་བཤད་པས་མོས་ཀྱང་མགོ་བོ་ལྕོག་ཙམ་བྱས། བཀྲ་རྣམ་གྱིས་ད་
ནི་ཕ་མའི་དྲུང་དུ་ཕར་ལོག་ནས་འཇིག་རྟེན་ཀུན་དང་མཐུན་པའི་འགྲོ་སྟངས་
བྱས་ན་མི་དགའ་འམ། འོན་ཏེ་འདིར་ཉིན་ཤས་ལྷོད་ལྷོད་བྱས་ནས་སྡོད་འདོད་
ཡོད་ནའང་བསྡད་ཆོག འཚེར་སྣང་བྱེད་དགོས་ནི་མེད་ཅེས་བཤད་པས་པདྨ་
ལྷ་མཛེས་ཀྱིས་ང་ཚོ་འདིར་ཉིན་མང་པོ་བསྡད་ནས་ཨ་ཞང་ལགས་སུ་ཐུགས་
བསུན་ཞུས་སོང་བས་ད་ནི་འདིར་སྡོད་པའི་དགོས་པ་ཡང་མེད་པས་སང་ཉིན་
245མཛའ་གཅུགས་ཀྱི་མི་ཚེ།
རང་འདི་ནས་ཐོན་རྒྱུ་བྱས་ན་མི་དགའ་འམ་ཞེས་བཤད་པས་བཀྲ་རྣམ་གྱིས་དེ་
འདྲ་བྲེལ་བ་མ་བྱེད། བསམ་གྲུབ་ཁོང་གཉིས་དང༌། རྟ་དྲེལ་ལ་ཡང་ངལ་གསོ་
དགོས་པས་གནངས་ཉིན་ཐོན་རྒྱུ་བྱས་ན་འགྲིག་ཅེས་བཤད་ནས་ཉིན་གཉིས་
ཀྱི་རྗེས་སུ་ཐོན་རྒྱུར་གཏན་འཁེལ་བྱས་སོ།། །།
246ལེའུ་བཅུ་པ། རང་ཡུལ་དུ་ཕྱིར་ལོག་པ།
ཡུལ་དུ་ཕྱིར་ལོག་གཉེན་ཉེ་ཀུན་འཛོམས་ཤིང་།།
མཛའ་གཅུགས་ཟུང་གི་གཉེན་སྟོན་གཟབ་རྒྱས་སྤེལ།།
བདེ་དགའི་འཚོ་བར་ཡུན་དུ་སྤོད་འདོད་པའི།།
ན་གཞོན་ཟུང་གི་འདོད་དོན་སྒྲུབ་ལ་སྨོན།།
ཉིན་གཉིས་ཀྱི་རྗེས་སུ་ཁོང་རྣམས་གྲོ་མོ་ནས་ཐོན་ཅིང་ཉིན་འགའི་རྗེས་
སུ་སྟག་ལུང་དུ་འབྱོར་རྒྱུའི་ཉིན་དེའི་ཞོགས་པ་བསམ་གྲུབ་ཀྱིས་ཆོས་འཕེལ་
ལ་ཁྱོད་སྔོན་ལ་གང་མགྱོགས་ཕྱིན་ཏེ་ང་ཚོ་དོ་ནུབ་གཟིམ་ཁང་དུ་འབྱོར་རྒྱུའི་
གནས་ཚུལ་ཞུ་བར་སོང་ཞིག་ཅེས་བཤད། ཆོས་འཕེལ་ནས་ཀྱང་སྔོན་ལ་ཐོན་
ཏེ་རྟ་ཕོ་ལྕག་གིས་བསྐུལ་ནས་མྱུར་བར་ཕྱིན་ཏེ་ཕུན་ཚོགས་དཔལ་འབར་དུ་
འབྱོར་མ་ཐག་ཁོང་རྣམས་ཡོང་གི་ཡོད་ཚུལ་ལྷ་མཛེས་ཀྱི་ཕ་མ་གཉིས་ལ་བཤད་
པས་ལྷ་མཛེས་ཀྱི་ཕ་མ་གཉིས་ཀྱིས་གཙོས་ནང་མི་ཚང་མ་དགའ་སྤྲོ་ཆེན་པོའི་
ངང་ཁྱིམ་དུ་བསུ་ཆང་སོགས་ཀྱི་གྲ་སྒྲིག་ལེགས་པར་བྱས། སྒོ་རྩར་དཀར་ཐིག་
ཀྱང་འཐེན། ལྷ་མཛེས་ཀྱི་མ་སྐལ་ལྷ་ནི་ཁང་པའི་ཡང་སྟེང་དུ་དོན་ནས་རྒྱང་
ལྟ་བྱེད་བཞིན་དུ་ཁོང་ཚོ་ཡོང་གི་ཡོད་མེད་ལྟ་བཞིན་ཡུན་རིང་པོ་བསྡད་རྗེས་
རྒྱང་རིང་པོ་ནས་ཁོང་ཚོ་རྟ་པ་བཞི་པོ་ཡོང་བ་མཐོང་ནས་ཤོད་དུ་མྱུར་བར་
247མཛའ་གཅུགས་ཀྱི་མི་ཚེ།
བབས་ཏེ་ཕྱེ་མར་དང་ཆང་ཕུད། ཁ་བཏགས་བཅས་འཁྱེར་ཏེ་ནང་མི་ཚང་མ་
སྒོ་རྩར་བསྒུགས་ནས་བསྡད། ཁོང་ཚོ་འབྱོར་བ་དང་ཁ་བཏགས་གཡོགས་ཤིང་
ཕྱེ་མར་དང་ཆང་ཕུད་བཏེགས་ནས་བསུ་ཆང་གང་གཟབ་བྱས། དེ་ལྟར་བྱེད་
དོན་ནི་བསྟན་པ་གོ་མག་ཏུ་ལེན་རྒྱུ་གཏན་འཁེལ་བ་ཡིན་ལ་མག་པ་སྒོ་འཛུལ་
བ་དང་པོ་ཡིན་པས་རྟེན་འབྲེལ་མ་འཆུགས་ཙམ་བྱས་པ་ཞིག་ཡིན། ལྷ་མཛེས་
དང་མ་སྐལ་ལྷ་གཉིས་ནི་གཅིག་གིས་གཅིག་ལ་འཐམས་ནས་ཡུན་རིང་ཙམ་
བསྡད། མ་རྒན་གྱིས་བུ་མོར་ཁྱོད་ལ་སྡུག་པོ་མཐོང་བྱུང་ངམ་ཞེས་ཡང་ཡང་
དྲིས། སྒོ་འགྲམ་དུ་བསུ་ཆང་གི་བྱེད་སྒོ་རྣམས་ཟིན་རྗེས་ཁོང་རྣམས་གཟིམ་ཆུང་
དུ་གདན་དྲངས་ཏེ་གསོལ་སྟོན་རྒྱས་ཙམ་བཤམས།
གསོལ་ཚིགས་གྲུབ་རྗེས་ཀྱང་ཕ་མ་གཉིས་ནས་ལྷ་མཛེས་ལ་ལམ་བར་
དཀའ་ངལ་ཇི་བྱུང་སོགས་ཡང་ཡང་དྲིས་ཤིང་ལྷ་མཛེས་ནས་ཀྱང་ཇག་པ་
འཕྲད་ཚུལ་སོགས་ལམ་བར་གྱི་གནས་ཚུལ་རྣམས་བཤད་དེ་ནམ་ཕྱེད་མ་ཟིན་
ཙམ་ལ་གཞི་ནས་སོ་སོར་ཉལ།
ཉིན་གཉིས་པའི་ཞོགས་པ་བསྟན་པས་ལྷ་མཛེས་ཀྱི་ཕ་མ་གཉིས་ཀྱི་སར་
ཕྱིན་ནས་རང་ཉིད་སྣ་དཀར་རྩེར་ཨ་ཞང་གི་སར་འགྲོ་རྒྱུ་ཡིན་ཚུལ་བཤད་པས་
ཕུན་ཚོགས་དཔལ་འབར་གྱི་ཡབ་ཆེན་གྱིས་བསྟན་པར་ཁྱེད་རང་ང་ཚོའི་བུ་
མོར་གོ་མག་ཏུ་བསུ་རྒྱུའི་ཐད་ཁྱེད་ཀྱི་ཞང་པོས་ཀྱང་ཐུགས་མཐུན་གནང་བྱུང་
བས་ཁྱེད་རང་ཕར་ཕེབས་ནས་སྐུ་མཆེད་རྣམས་ལྷོད་མཇལ་གནང་སྟེ་ཟླ་བ་
རྗེས་མའི་ཚེས་ཤར་ཙམ་གྱི་གཟའ་སྐར་དགེ་བའི་ཉིན་འདི་ནས་ཕེབས་བསུ་
248ལེའུ་བཅུ་པ། རང་ཡུལ་དུ་ཕྱིར་ལོག་པ།
བཏང་སྟེ་གཉེན་སྟོན་བྱ་རྒྱུ་ལགས་ན་དེ་དོན་ཁྱེད་ཀྱི་ཨ་ཞང་ལགས་སུ་སྙན་
ལ་འཁྱོལ་བ་གནང་དགོས་ཞེས་སོགས་མངག་ཆ་བྱས་ཐོག་ཨ་ཞང་སོགས་ལ་
སྤྲོད་རྒྱུའི་ལག་རྟགས་ཀྱང་གྱ་ནོམ་པ་བསྐུར་ཏེ་བསྟན་པ་སྣ་དཀར་རྩེར་ཐོན།
བསྟན་པ་སྣ་དཀར་རྩེར་འབྱོར་སྐབས་ཨ་ཞང་སངས་རྒྱས་ལགས་དང༌།
སྐྱིད་པ་ལགས། ཁྱི་སྐྱག་བཅས་ནས་སྤྲོ་སེམས་འཁོལ་པོས་སྣེ་ལེན་བྱས་པ་དང་།
ཆུང་སྐྱིད་དང་། བཀྲ་རྡོར་གཉིས་ནི་བསྟན་པ་མཐོང་བ་དང་མདུན་དུ་རྒྱུག་
ནས་གཡས་གཡོན་གཉིས་ནས་འཐམས་ཏེ་ཇོ་ལགས་ཁྱེད་རང་གང་དུ་ཐད་
པ་ཡིན་ནམ་ཞེས་ངུས། བསྟན་པ་མིག་ཆུ་དབང་མེད་དུ་ཤོར་ཞིང་། ཁོང་
གཉིས་ཀྱི་མགོ་ལ་བྱིལ་བྱིལ་བྱེད་བཞིན་དུ་ཨ་ཞང་སངས་རྒྱས་ལགས་དང་ཨ་
ཅག་སྐྱིད་པ་ལགས་གཉིས་ཀྱི་འགྲམ་དུ་བཅར་ནས་ཁྱེད་གཉིས་ནས་ང་ལ་ཆ་
འཇོག་དང་བྱམས་སྐྱོང་དེ་ཙམ་གནང་ཡང་ང་རང་ནས་དྲིན་ལག་རྡོ་རྡུང་ཟེར་
བའི་དཔེ་ལྟར་དྲིན་ལན་ལོག་འཇལ་བྱས་ཏེ་ནང་གི་རྟ་ཡང་ཁྲིད་ནས་ཕྱིན་པ་
སོགས་གང་མིན་བྱས་སོང་བས་ད་ནི་ཁྱེད་ཚོར་གདོང་སྟོན་མི་ནུས་པའི་གནས་
སུ་གྱར་ཡང་དྲིན་ཅན་མཇལ་འདོད་སྐོམ་པ་ཆུ་འདོད་ལྟར་བྱུང་བས་ད་ལམ་
སླར་ཡང་གདོང་ལྤགས་མཐུག་པོའི་ངང་ཡོང་དགོས་བྱུང་བས་དགོངས་ཁྲེལ་
མེད་པ་གནང་རོགས་ཞེས་སོགས་ཤོད་སྐབས་སངས་རྒྱས་ལགས་དང་སྐྱིད་པ་
ལགས་གཉིས་ནས་བསྟན་པའི་སྐད་ཆའི་མཇུག་མ་རྫོགས་གོང་ནས་དེ་འདྲ་ཤོད་
མི་དགོས། ཁྱོད་རང་ང་ཚོའི་ཁྱིམ་འདིའི་དྲིན་ཅན་ཡིན་པ་ལས་ང་ཚོས་ཁྱོད་
ལ་དྲིན་བཞག་པ་གང་ཡང་བྱུང་མ་སོང༌། བར་ལམ་ཁྱོད་རང་གང་ཡོད་མ་
249མཛའ་གཅུགས་ཀྱི་མི་ཚེ།
ཤེས་པའི་སྐབས་སུ་ཟས་བཅུད་མལ་གཉིད་བྲལ་བའི་སེམས་ཁྲལ་ཆེན་པོ་བྱུང་
ཡང་ཉེ་ལམ་ཁྱོད་དང་ཕུན་ཚོགས་དཔལ་འབར་གྱི་བུ་མོ་ཆུང་བ་གྲོ་མོར་ཡོད་
པ་ཤེས་ནས་བློ་བདེ་པོ་བྱུང་བ་མ་ཟད། ད་ནི་ང་ཚོ་མཉམ་འཛོམས་བྱུང་བས་
འདི་ལས་དགའ་བ་གང་ཡོད།། ལྷག་པར་དུ་སྟག་ལུང་གི་ནང་དུ་སྒེར་པ་ཕར་
བཞག་གི་མི་ཚང་དེའི་བུ་མོའི་འདུན་མར་འགྲོ་རྒྱུ་བྱུང་བ་ཡང་བསོད་ནམས་
ཆེན་པོ་རེད་ཅེས་སོགས་བཤད་ནས་སྣེ་ལེན་གཟབ་རྒྱས་བྱས། ཁྱི་སྐྱག་གིས་
ཀྱང་བསྟན་པའི་མདུན་དུ་ཡོང་ནས་ཇ་ཆང་སོགས་དྲངས་ཏེ་བརྩེ་བ་ཆེན་པོའི་
རྣམ་འགྱུར་བསྟན། བསྟན་པས་ཀྱང་ཕུན་ཚོགས་དཔལ་འབར་ནས་འཁྱེར་ཡོང་
བའི་ལག་རྟགས་རྣམས་སྤྲད་ཅིང་ཉིན་ཤས་ཀྱི་རྗེས་སུ་བསུ་མཁན་ཡོང་རྒྱུའི་
སྐོར་བཤད་པས་སངས་རྒྱས་ལགས་ཀྱིས་དེ་འདྲ་ཡིན་ན་ང་ཚོས་ཀྱང་གྲ་སྒྲིག་
ཨང་གསར་བྱས་ན་མ་གཏོགས་མི་འགྲིག་ཅེས་བརྗོད་ནས་ཤ་ཆང་སོགས་ཀྱི་
སྟ་གོན་ལེགས་པར་བྱས།
ཉིན་ཤས་སོང་རྗེས་ཕུན་ཚོགས་དཔལ་འབར་ནས་བང་མི་ཞིག་བཏང་བ་
དེའི་ཐོག་ལན་འབྱོར་གསལ་ཟླ་༡༢པའི་ཡར་ངོའི་ཚེས་གསུམ་གཟའ་སྐར་དགེ་
བའི་ཉིན་ཞོགས་པ་ཉི་ཤར་སྦྲུལ་གྱི་སྐབས་སུ་སྐུ་བག་སྒོ་འཛུལ་བྱ་རྒྱུ་ལགས་
ཤིང་། ཕེབས་བསུ་བ་རྣམས་ཚེས་གཉིས་ཀྱི་དགོང་མོ་དེ་གར་འབྱོར་བ་བཅར་
རྒྱུ་ལགས་ན་དེ་དོན་དགོངས་བཞེས་ཐུགས་ཆེ་བ་མཁྱེན་ཞེས་བརྗོད། སངས་
རྒྱས་ལགས་ནས་ཀྱང་དེ་དོན་བཞིན་གྲ་སྒྲིག་ཨང་གསར་བྱས། ཉིན་ཤས་ཀྱི་
རྗེས་ཏེ་ཚེས་གཉིས་ཀྱི་དགོང་མོ་བསུ་མི་རྟ་པ་བཞི་དང་། མག་པ་བཞོན་སའི་
250ལེའུ་བཅུ་པ། རང་ཡུལ་དུ་ཕྱིར་ལོག་པ།
རྟ་རྐྱང་པོ་གཅིག་བཅས་འབྱོར། ཉིན་གཉིས་པའི་ནམ་ཕྱེད་ཙམ་ལ་བསུ་མི་
ཚོས་བསྟན་པར་གོས་བསུར་ཁྱེར་ཡོང་བའི་གོས་ལུས་གང་ཆ་ཚང་གཡོགས་
པ་ནི་མགོ་ལ་ཞྭ་མོ་འབོག་ཏོ་དང་། ལུས་ལ་གོས་ཆེན་རྒྱ་སྨུག་གི་པགས་ཚག
གྲུའུ་ཙི་དཀར་པོའི་འོག་འཇུག ལྷམ་སྤུ་མ་ནག་པོ། རྣ་གཡོན་ལ་སོག་བྱིལ་དང་
གཡས་ལ་རྣ་གཡུ་བཅས་བཏགས། སངས་རྒྱས་ལགས་ནས་ཀྱང་རང་ཁྱིམ་གྱི་
རྟ་དེའི་ཐོག་གྲོང་པ་ཁྱིམ་མཚེས་ནས་རྟ་གསུམ་གཡར་ཞིང་དགའ་ཉེ་མི་གཉིས་
བཅས་ཉིན་ཤས་གོང་ནས་གྲ་སྒྲིག་བྱས་ཡོད་པའི་ཐོག་རང་དང་ཁྱི་སྐྱག་བཅས་
སྐྱེལ་མི་བཞི་གཟབ་མཆོར་ལེགས་པར་སྤྲས་ཏེ་སྐྱེལ་བསུ་མི་བརྒྱད་དང་བཅས་
ནམ་ཕྱེད་ཙམ་ནས་ཐོན་ཏེ་ཞོགས་པ་ཉི་ཤར་སྔ་ཆར་ཕུན་ཚོགས་དཔལ་འབར་
གྱི་སྒོ་འགྲམ་དུ་འབྱོར། ཕུན་ཚོགས་དཔལ་འབར་ནས་ཀྱང་སྒོ་ཁར་བསུ་ཆང་
ཤིན་ཏུ་རྒྱས་པ་བྱས་ཡོད་པ་ནི་སྒོ་རྩར་ས་དཀར་གྱི་བཀྲ་ཤིས་རྟགས་བརྒྱད་
ཀྱི་དཀར་ཐིག་འཐེན་ཡོད་པ་དང་། ཕྱེ་མར་ཆང་ཕུད་འདེགས་མཁན་དང་
གཞས་ཆེན་གཏོང་མཁན་སོགས་མི་མང་པོ་ཡོད་པ་དེ་དག་གིས་འགའ་ཞིག་
གིས་ཕྱེ་མར་འདེགས་པ་དང༌། འགའ་ཞིག་ནས་ཆང་ཕུད་འདེགས་པ། འགའ་
ཞིག་ནས་གཞས་ཆེན་གཏོང་བ་སོགས་བྱེད་ཅིང་། མི་ཞིག་གིས་བསྟན་པའི་རྟ་
དེའི་སྲབ་མདའ་ནས་བཟུང་སྟེ་གྲོ་ནས་སྲན་གསུམ་གྱི་དོ་པོ་བརྩིགས་པའི་སྟེང་
དུ་གོས་ཆེན་ཁ་གང་མའི་གདན་བཏིང་པ་ཞིག་གི་ཐོག་ཏུ་བསྟན་པ་རྟ་ལས་
འབེབས་རྩིས་བྱེད་སྐབས་སངས་རྒྱས་ལགས་དང་མཉམ་དུ་ཡོད་པའི་སྐྱེལ་མིའི་
གྲས་ཤིག་གིས་དེའི་གདོང་དུ་ཕྱིན་ནས་ངེད་ཚོའི་མགྲོན་ཆེན་རྟ་ལས་འབེབས་
251མཛའ་གཅུགས་ཀྱི་མི་ཚེ།
པར་བྱེད་པའི་འབེབས་གདན་གང་འདྲ་ཡོད་དམ། འབེབས་གདན་གྱི་བཤད་
པ་ཞིག་མཛད་པར་ཞུ། འབེབས་གདན་གྱི་བཤད་པ་མེད་ན་མགྲོན་ཆེན་རྟ་
ལས་འབེབས་སུ་འཇུག་རྒྱུ་མིན་ཞེས་བཤད། བསུ་ཆང་གཏོང་མཁན་གྱི་གྲས་
ནས་མགོ་ལ་འབོག་ཏོ་གྱོན་ཅིང་རྣ་བར་སོག་བྱིལ་བཏགས་པའི་མི་ལོ་ན་ལྔ་
བཅུ་ཙམ་ལ་སླེབས་པ་ཞིག་གིས་མག་པ་རྟ་ལས་འབེབས་སའི་འབེབས་གདན་
གྱི་བཤད་པ་རྒྱས་པར་བྱས་ཏེ་བསྟན་པ་རྟ་ལས་ཕབ། དེ་ནས་སྐྱེལ་མཁན་གྱི་
ནང་ནས་མི་ཞིག་གིས་རྒྱལ་སྒོ་ཆེ་མོར་བཤད་པ་བྱས་པ་ནི་འདི་ལྟར།
ཨོ་སྭསྟི་བདེ་ལེགས་སུ་གྱུར་ཅིག སྒོ་མོ་གསེར་སྒོ་གཡུ་སྒོ་ལ། །ཡས་ཐེམ་
གསེར་པོ་གསེར་ལས་གྲུབ། །མས་ཐེམ་སྔོན་པོ་གཡུ་ཡིས་བྱས། །དབྱེ་ཤིང་
དུང་དཀར་གཡས་འཁྱིལ་འབྱེད་མི་ཕེབས་ཡོད་པས་བཀྲ་ཤིས་མཇལ་དཪ་
འདི་འབུལ་ལོ། །ཞེས་བརྗོད་ནས་སྒོ་ལ་ཁ ་བཏགས་གཡོགས་རྗེས་ནང་དུ་
འཛུལ། སྐས་འཛེག་གི་འགྲམ་དུ་སླེབས་པ་ན། ཡང་གོང་གི་མི་དེས། ཨོཾ་སྭསྟི་
བདེ་ལེགས་སུ་གྱུར་ཅིག སྐས་ཀ་གསེར་སྐས་གཡུ་སྐས་ལ། །འཆང་བཟུང་རྡོ་
རྗེ་ཕ་ལམ་བྱས། །སྐས་གདང་བྱུ་རུའི་སྡོང་པོ་ལ། །གཡུ་ཡི་བྱེའུ་ཆུང་འཇོལ་
མོའི་གསུང༌། །སྙན་འགྱུར་བ་ལ་ཕེབས་ཡོད་པས། །བཀྲ་ཤིས་མཇལ་དར་
འདི་འབུལ་ལོ། །ཞེས་བརྗོད་དེ་ཁ་བཏགས་གཡོགས། ཚོམས་ཆེན་དུ་སླེབས་
ནས་མཆོད་གཤོམ་ལ་མཇལ་དར་བསྒྲོན་པའི་ཚེ། ཨོ་སྭསྟི་བདེ་ལེགས་སུ་གྱུར་
ཅིག །དེ་རིང་གནམ་ལ་སྐར་མ་བཟང་ཡང་བཟང༌། །ས་ལ་ཉི་མ་དྲོ་ཡང་དྲོ་
ཡང་དྲོ། །བར་དུ་དུས་ཚེས་རྒྱུ་སྐར་བཟང་། ། གནམ་སྔོན་མོ་འཁོར་ལོ་རྩིབས་
252ལེའུ་བཅུ་པ། རང་ཡུལ་དུ་ཕྱིར་ལོག་པ།
བརྒྱད་ཀྱི་འོག །ས་གཡང་ཆགས་པདྨ་འདབ་བརྒྱད་ཀྱི་སྟེང་། །མི་འགྱུར་རྣམ་
རྒྱལ་ཁང་བཟང་ལ།
།ལོགས་རིས་བཀྲ་ཤིས་རྟགས་བརྒྱད་ཀྱིས་བརྒྱན་པའི་
སྐབས་འདིར་རྒྱལ་བའི་སྐུ་གསུང་ཐུགས་ལ་ཕྱག་འཚལ་ལོ། །ན་མོ་ཀི་ཀི་བསྭོ་
བསྭོ་ལྷ་རྒྱལ་ལོ། །ཞེས་བརྗོད་ནས་མཆོད་གཤོམ་ལ་མཇལ་དར་བསྒྲོན། ཀ་
བ་ལ་བཤད་པ་བྱེད་པ་ནི། ཨོ་སྭསྟི་བདེ་ལེགས་སུ་གྱུར་ཅིག ཀ་བ་འདི་ལ་ཀ་
དར་བསྒྲོན་ཟེར་ན། །ཀ་རབས་བཅུ་གསུམ་ཚང་ནས་ཡོད། །དང་པོ་ཀ་གདན་
རྡོ་དང་གཅིག །ཀ་བ་བྲེ་དང་ཕྲེང་བ་གསུམ། །གཞུ་རིང་གཞུ་ཐུང་པད་སྡོང་
ཁ། །མོ་ཕྲེང་པདྨ་ཆོས་བརྩེགས་ཡོད། །ཀ་རབས་བཅུ་གསུམ་དེ་ཡིས་ཚང་། །ཕོ་
སྲོག་གསེར་གྱི་ཀ་བ་ལ། །ཀ་བ་མི་འགྱུར་གཏན་དུ་བཞུགས། །ལྕམ་ཤིང་དྲལ་
མ་བུ་ནོར་འཛོམས། །སྔར་ཡང་འཛོམས་ལ་ད་ཡང་འཛོམས། །འཛོམས་གསུམ་
འགྱུར་མེད་ཀ་དར་འདི། །ཀ་བའི་འགོ་ནས་བཏང་ཙ་ན། །ཀ་ཞབས་མ་རུ་ཉི་ལི་
ལི། དར་འཛིན་རྟ་མགོ་ནོར་བུ་མེ་འབར་ལ་འབུལ་ལོ། །ན་མོ་ཀི་ཀི་བསྭོ་བསྭོ་
ལྷ་རྒྱལ་ལོ། །ཞེས་སོགས་སྙན་པའི་གདངས་ལ་དྲངས་ནས་བཤད་པ་བྱས་ཏེ་
མཇལ་དཪ་བསྒྲོན་ཞིང་བཞུགས་གྲལ་དུ་འཁོད་ཚུལ་ནི། བསུ་མི་རྣམས་གཡས་
གྲལ་དང༌། སྐྱེལ་མི་རྣམས་གཡོན་གྲལ་དུ་འཁོད། དབུས་སུ་ཁྲི་ཅོག་དང་འབོལ་
གདན་གསུམ་བརྩེགས་ཀྱི་ཁྲི་བརྒྱབས་པའི་ཐོག་ཏུ་མག་པ་དང་བུ་མོ་སྡོད་དུ་
བཅུག བསུ་མིའི་གྲལ་འགོ་དེར་གདན་འཕར་ཏེ་འབོལ་གདན་ཉིས་བརྩེགས་
བརྒྱབ་པའི་སྟེང་དུ་བུ་མོའི་ཕ་མ་གཉིས་དང་། སྐྱེལ་མིའི་གྲལ་འགོ་དེར་གདན་
འཕར་བརྒྱབ་པའི་ཐོག་ཏུ་མག་པའི་ཕ་མའི་ཚབ་ལྟ་བུའི་ཨ་ཞང་སངས་རྒྱས་
253←ཇའ་གཅུགས་ཀྱི་མི་ཚེ།
ལགས་བཞུགས་སུ་བཅུག དེ་ནས་གསོལ་ཇ་དང་པོ་བཏེགས་རྗེས་ཕུན་ཚོགས་
དཔལ་འབར་གྱིས་རྟེན་འབྲེལ་གྱི་མཇལ་དར་བསྒྲོན་ཞིང་། མཇལ་དར་བསྒྲོན་
སྐབས་མཆོད་གཤོམ་སོགས་ལ་བཤད་པ་གོང་བཞིན་བྱས་པ་དང༌། དེ་ནས་གྲོ་
སོ་ཕྱེ་མར་དང་ཆང་ཕུད་བཏེགས། དེ་ནས་རྟེན་འབྲེལ་གྱི་གྲོ་མ་འབྲས་སིལ་
དང༌། གྲོ་ཐུག་བཀྱག དེ་རྗེས་ཕུན་ཚོགས་དཔལ་འབར་གྱི་ཉེ་འབྲེལ་གྱི་ཁྱིམ་
ཚང་བདེ་ཤར་བ་ཞེས་པ་དེས་གོང་བཞིན་ཐོག་མར་མཆོད་གཤོམ་དང༌། ཀ་
བར་མཇལ་དར་བསྒྲོན། དེ་ནས་མག་པ་དང་བུ་མོ། བུ་མོའི་ཡབ་ཡུམ་གྱིས་
གཙོས་སྐྱེལ་བསུ་དང༌། ངོ་གཡོག་ཕོ་མོ་ཚང་མར་ཁ་བཏགས་དང་གོས་སྣ་
བཅས་སྤྲད། གསོལ་ཇ་གཉིས་པ་བཏེགས་ཏེ་མཛད་སྒོ་གྲོལ། སྐབས་དེའི་
པདྨ་ལྷ་མཛེས་ཀྱི་མཛེས་ཆོས་ཀྱི་རྣམ་པ་དང་རྒྱན་གོས་ནི་འདི་ལྟར། སྨིན་མ་
འཁྱོག་ཅིང་རི་མོར་བྲིས་པ་བཞིན་དུ་མཛེས་ཤིང་། གནག་ཅིང་སྣུམ་པའི་མིག་
དཀྱུས་རིང་ལ་རྫི་མ་སྟུག་པོ་མངོན་པར་གཡོ་བ་ནི་མེ་ཏོག་ཨུཏྤལ་ལམ་བུང་
བའི་དཔལ་ལ་འགྲན་པ་བཞིན་དུ་མཛེས། དབྱིབས་ལེགས་པའི་སྣ་ཡི་གཟེངས་
ཅུང་མཐོ་བ། བིམ་པ་ལྟར་དམར་བའི་མཆུ་ཡང་ཡང་འཛུམ་པའི་བར་ན་མུ་
ཏིག་བསྟར་ལ་བརྒྱུས་པ་དང་འདྲ་བའི་སོ་ཕྲེང་མཚར་དུ་དངར་བ། འཛུམ་པའི་
བཞིན་རས་རབ་ཏུ་དཀར་ཞིང་མཁུར་ཚོས་ཀྱི་དམར་མདངས་རྒྱས་པ་འཇིག་
རྟེན་ན་མཛེས་པའི་དཔེར་འོས་པའི་མེ་ཏོག་པདྨ་ཡང་མོག་པོར་བྱེད་པ། སྐེད་
པ་ཕྲ་ཞིང་ནུ་མ་མཐོ་བ། མཚང་ར་རྒྱས་པ་སོགས་འཇིག་རྟེན་ཐོག་གི་བུད་མེད་
ཐམས་ཅད་ཀྱི་མཛེས་ཆོས་ཀྱི་ཡོན་ཏན་མ་ལུས་གཅིག་ཏུ་འདུས་པ་ལྟ་བུར་གྱུར།
254ལེའུ་བཅུ་པ། རང་ཡུལ་དུ་ཕྱིར་ལོག་པ།
མགོ་ལ་གཡུ་བྱུར་གྱིས་ཕྲ་ཚོམ་མཚར་དུ་དངར་བའི་སྤ་ཕྲུག་དང་། མགུལ་ལ་
གཡུ་དང༌། རྡོ་རྗེ་ཕ་ལམ། མར་གད་བཅས་ཀྱི་ཕྲ་ཚོམ་བཏབ་པའི་གསེར་གྱི་
གའུ་ཞིག་བཏགས། དེའི་མཐར་གཟི་དང་། བྱུ་རུ། མུ་ཏིག་གི་དོ་ཤལ་རིམ་
པ་གཉིས་ཀྱིས་བརྒྱན། ཡར་འཐེན་དུ་གྲགས་པའི་གཡུ་བྱུར་གྱིས་བརྒྱན་པའི་
མུ་ཏིག་ཟ་ར་ཚགས་ཀྱི་འཕྱང་འཕྲུལ་ཕྲག་པ་ནས་ནུ་མའི་བར་དུ་དཔྱངས་པ་
ནི་འཕྲང་ཞིང་མཐོ་བའི་ནུ་མ་འགེབས་པའི་ཟོལ་དུ་གནས། རིན་ཆེན་གཡུ་ཡི་
ཕྲ་ཚོམ་བཏབ་པའི་གསེར་གྱི་རྣ་རྒྱན་གྱིས་གཡས་གཡོན་གྱི་རྣ་བ་མཛེས་པར་
བརྒྱན། ལག་གཡས་སུ་གསེར་གྱི་ལག་གདུབ་དང༌། གཡོན་དུ་ཛུལ་གྱི་ལག་
གདུབ་ལྗང་ཐིང་ཐིང་ཞིག་གྱོན། ཕྲ་ལ་རིང་བའི་མཉེན་འཇམ་སོར་མོ་ནི་ཨིནྡྲ་
ནི་ལ་དང་། པདྨ་ར་ག་ལ་སོགས་པའི་མཛུབ་རྒྱན་གྱིས་མཛེས་པར་བྱས། ཕྱུ་པ་
ནི་གོས་ཆེན་རྒྱ་སྨུག་གི་པགས་ཚགས་ཀྱི་སྟེང་དུ་གོས་ཆེན་མ་ནི་འབྲུག་ཆུང་
གི་ཕུ་མེད་ཅིག་གྱོན། གནག་སྣུམ་སྐྲ་ཡི་ལན་བུ་ལྕང་ལོ་ཉིས་ལྕང་ལེགས་པར་
བཅིངས་པའི་ཐོག་སི་ཤན་ཚོས་ཚོགས་ཀྱི་སྐྲ་མཇུག་གིས་རྣམ་པར་བཀྲ་བར་
བྱས། སྔོ་ལྗང་དམར་སེར་སོགས་ཀྱི་ཁ་དོག་སྣ་ཚོགས་ཀྱི་འཇའ་བསྒྲིགས་པའི་
ཤད་མའི་སྤང་གདན་ཞིག་བཅིངས་པ་དེ་ནི་དབང་གཞུའི་མདངས་ལ་འགྲན་
པ་ལྟ་བུར་བྱས། འགོ་སྣམ་མཚལ་ལྗང་གི་བོལ་དཀྲིས་ཀྱི་ཐོག་ཏུ་སི་ཤན་ཁ་དོག་
སྣ་ཚོགས་ཀྱི་མེ་ཏོག་ཚེམ་དྲུབ་བརྒྱབ་པའི་ཟོན་པ་ལྷམ་བཅས་གོས་བརྒྱན་ཤིན་
ཏུ་མཛེས་པས་བཀླུབས་པ་སོགས་མཚར་སྡུག་འགྲན་ཟླ་བྲལ་བ་དེ་ལྟ་བུ་མཐོང་
བའི་ཚེ་སྐྱེལ་བསུ་དང༌། རྟེན་འབྲེལ་དུ་འདུས་པའི་སྐྱེ་བོ་ངོ་གཡོག་ཐམས་ཅད་
255མཛའ་གཅུགས་ཀྱི་མི་ཚེ།
ནི་དེ་ཡི་མཛེས་ཆོས་ལ་ཤིན་ཏུ་ངོ་མཚར་བར་གྱུར་ཏེ་ངོམས་པ་མེད་པར་ལྟ་
ཞིང་ཡིད་ལ་འདི་ལྟར་བསམས་པ། ཀྱེ་མ་འདི་ནི་ལྷ་ཡི་བུ་མོ་ཡིན་ནམ། ཡང་
ན་དྲི་ཟའི་བུ་མོ་འམ། གཞན་དུ་ན་མི་ཡི་བུ་མོའི་ཁྲོད་དུ་འདི་ལྟ་བུ་ནི་སྲིད་དམ།
འཇིག་རྟེན་ཐོག་གི་བུད་མེད་མ་ལུས་ཀྱི་མཛེས་སྡུག་གི་སྙིང་པོ་མ་ལུས་པ་འདི་
ཡིས་འཕྲོག་པ་མ་ཡིན་ནམ། འདི་ལྟ་བུའི་མཛེས་མ་མཐོང་ན་ཆགས་བྲལ་གྱི་
སྐྱེས་བུར་རློམ་པ་རྣམས་ཀྱང་ཡིད་གཡོ་བར་མི་འགྱུར་གྲང་སྙམ་པ་ལ་སོགས་
པའི་ཀུན་རྟོག་སྣ་ཚོགས་འཆར་ཞིང༌། དེའི་མཛེས་སྡུག་ལ་ཆགས་པའི་ཚིག་ཅི་
དང་ཅི་ཡང་གླེང་བར་བྱེད་དོ། །
ཉིན་གུང་གི་གསོལ་ཚིགས་བཏེགས་རྗེས་གསོལ་རྒྱབ་ཅེས་ཆང་དང་པོར་
དང་པོའི་གག་བརྒྱབས་པའི་དངུལ་ཕོར་གྱི་གསུམ་སྒྲོན་མཉེས་དག་རེ་བཏེགས་
རྗེས་ཤོ་སྦག་གླུ་གར་སོགས་ལ་ཅི་དགར་རོལ། དེ་ལྟར་དགའ་ཉེའི་རྟེན་འབྲེལ་
འདེགས་འབུལ་ཟིན་རྗེས་ཉིན་མཐའ་མ་དེར་གཡུལ་ཁ་གོང་གི་རྟེན་འབྲེལ་
བཏེགས་ཤིང་གོ་མག་ལ་སྐལ་རྫོང་ལུས་གང་ཆ་ཚང་ཇི་ཡོད་འདི་དང་འདི་
ཞེས་རྒྱུ་གང་ལས་གྲུབ་པ་དང་། ཁ་དོག་ཇི་ཡིན། ར་ལུག་སོགས་ཀྱི་སྐལ་རྫོངས་
ཡིན་ན་ཁ་གྲངས་ཇི་ཡོད། བྲུ་ཁལ་ཇི་ཡོད་སོགས་ཀྱི་སྐལ་རྫོངས་ཇི་ཡོད་ཀྱི་
ཐོ་བཀླགས་རྗེས་མཛད་སྒོ་གྲོལ། དེ་ལྟར་ཉིན་གཉིས་པ་ནས་བཟུང་ཉིན་རེར་
དུད་ཚང་གསུམ་ཙམ་གྱི་རྟེན་འབྲེལ་འདེགས་འབུལ་བྱས་ཏེ་གཉེན་སྟོན་ཉིན་
བཅོ་ལྔ་ཙམ་བྱས་ཤིང་དེའི་རིང་སྔ་ཕྱིར་ལྷ་མོ་ཡང་ཉིན་གསུམ་བླངས། ལྷ་མོ་
ལྟ་མཁན་ནི་ཉིན་ལྟར་རྡོ་གཅལ་ཡོངས་སུ་གང་བ་བྱུང་ཞིང་མག་པ་དང་བུ་
256ལེའུ་བཅུ་པ། རང་ཡུལ་དུ་ཕྱིར་ལོག་པ།
མོའི་གྱོན་གོས་དང་མཚར་སྡུག་ལ་ལྟད་མོར་འདུས་པའི་སྐྱེ་བོ་ཀུན་ཡིད་འཕྲོག་
སྟེ་མི་མང་པོ་ཞིག་ནི་ལྷ་མོར་མ་བལྟས་པར་གཞོན་ནུ་དེ་གཉིས་ལ་ལྟ་བཞིན་
སྡོད་དགོས་པ་བྱུང་།
གཉེན་སྟོན་གྲུབ་རྗེས་ཉིན་ཞིག་བསྟན་པའི་སེམས་སུ་དགེ་རྒན་དང་
སྲུ་མོ་གཉིས་མཇལ་འདོད་ཀྱི་བློ་ལྡོག་ཏུ་མེད་པ་ཞིག་བྱུང་ནས་ཡབ་ཆེན་གྱི་
མདུན་དུ་ཕྱིན་ཏེ་ང་རང་ཆུང་ངུའི་དུས་ནས་བྱམས་པས་སྐྱོང་མཁན་གྱི་དྲིན་
ཤིན་ཏུ་ཆེ་བའི་སྲུ་མོ་ཞིག་ཡོད་པ་དེ་དང༌། བཀའ་དྲིན་མཚུངས་ཟླ་མ་མཆིས་
པའི་དགེ་བའི་བཤེས་གཉེན་ཞིག་ཡོད་པ་གཉིས་ད་ལྟ་ལྷ་སར་བཞུགས་ཡོད་
པས་དེ་གཉིས་མཇལ་འདོད་ཤིན་ཏུ་ཆེ་བས་ལྷ་སར་གཉེན་འཕྲད་ཅིག་ཏུ་ཕྱིན་
ན་འགྲིག་གམ་ཞེས་རེ་བ་བཏོན། ཡབ་ཆེན་གྱིས་ཀ་ཀོར་མེད་པར་ཐག་ཆོད་
པོའི་ངང་ཡིན་དང་ཡིན། གཉེན་འཕྲད་དུ་ཕེབས་དགོས་དང་དགོས། སྐལ་
བཟང་ལྷ་མོ་ལགས་དང་ང་ཡང་ལྷ་སར་མ་ཕྱིན་པར་ལོ་གཅིག་ལྷག་ཙམ་ཕྱིན་
སོང་བས་ལྷ་སའི་སྤུན་མཆེད་ཚོས་ཀྱང་འཁྱུག་ཙམ་ཡོང་རོགས་ཞེས་ཡི་གེ་ཡང་
ཡང་འབྱོར་བྱུང་བས་གཉེན་འཕྲད་དང་ཆོས་མཇལ་ཞིག་ཏུ་འགྲོ་རན་ནས་
བསྡད་ཡོད་པས་ཉིན་ཤས་རྗེས་ང་ཚོ་འདི་ནས་མཉམ་དུ་ཐོན་ཏེ་སྐལ་བཟང་
ལྷ་མོ་ལགས་དང་ངེད་གཉིས་ཤར་རྒྱག་ལྷ་སར་ཕྱིན། ཁྱེད་རང་དང་བུ་མོ་
སྣ་དཀར་རྩེར་ཉིན་ཤས་བཞུགས་ཏེ་ཨ་ཞང་ལགས་སོགས་སྐུ་མཆེད་ཚོ་ལྷོད་
མཇལ་གནང་། དེ་ནས་ལྷ་སར་ཕེབས་ཏེ་དགེ་རྒན་དང་སྲུ་མོ་གཉིས་ལྷོད་
མཇལ་དང་ཆབས་ཅིག་ལྷ་ས་གཙུག་ལག་ཁང་དང་སེ་འབྲས་ཁག་ལ་མཆོད་
257མཛའ་གཅུགས་ཀྱི་མི་ཚེ།
མཇལ་ཡག་པོ་ཞིག་ཞུས་ན་སྒྲིབ་པ་དག་ཅིང་མི་ཚེའི་བར་ཆད་སེལ་བ་སོགས་
དགོས་པ་ཆེ་བས་ཉིན་ཤས་ནས་མ་འགྱངས་པར་འདི་ནས་ཐོན་རྒྱུར་གཏན་
འཁེལ་བྱས་ན་འགྲིག་ཅེས་བཤད་པས་བསྟན་པ་ཧ་ཅང་དགའ་པོ་བྱུང་ནས་
ཐུགས་རྗེ་ཆེ་ཞེས་བཤད་དེ་རང་གནས་སུ་སོང་ངོ༌།། །།
258ལེའུ་བཅུ་གཅིག་པ། བར་ཆད་དང་ཉེན་ཁ།
ལྷ་ལྡན་ཆོས་ཀྱི་ཞིང་ཁམས་སུ། །
མཛའ་གཅུགས་ཟུང་དེ་ཁ་ཕྱོགས་ཤིང་། །
དྲིན་ཅན་དགེ་བའི་བཤེས་དང་ནི། །
སྲུ་མོ་མཇལ་བར་རིངས་པར་གྱུར། །
འདོད་པའི་དོན་དུ་འབད་ན་ཡང༌། །
མི་འདོད་ཐོག་ཏུ་འབབ་པ་བཞིན། །
མཛའ་གཅུགས་ཟུང་གི་བརྩེ་དུང་ལ། །
ལྡོག་དཀའི་བར་ཆད་སླར་ཡང་ཕྲད། །
ཉིན་ཤས་ཀྱི་རྗེས་སུ་ཕུན་ཚོགས་དཔལ་འབར་ནས་ལྷ་སར་འགྲོ་བའི་
ལམ་ཆས་དང་སྲུ་མོ་སོགས་ལ་འབུལ་རྒྱུའི་སྐྱེས་གྱ་ནོམ་པ་ཉེར་སྡོག་བྱས་ཏེ་
ཕ་མ་གཉིས་དང་། བསྟན་པ་དང་ལྷ་མཛེས། གཡུ་སྒྲོན། གཡོག་པོ་བསམ་
གྲུབ་དང་ཆོས་འཕེལ་བཅས་བཞོན་རྟ་བཟང་པོ་དང་བཅས་ཏེ་ལྷ་སར་ཐོན།
ཉིན་དེའི་དགོང་མོ་སྣ་དཀར་རྩེའི་གཡུལ་ཁ་གོང་དུ་འབྱོར་ནས་དེ་གར་
ཞག་སྡོད་བྱས། ཨ་ཞང་སངས་རྒྱས་ལགས་ཀྱིས་གཙོས་ནང་མི་ཡོངས་ནས་ཁོང་
རྣམས་ལ་སྣེ་ལེན་གཟབ་རྒྱས་བྱས་ཤིང་ཉིན་ཤས་ལྷོད་སྡོད་བྱེད་དགོས་ཚུལ་
259མཛའ་གཅུགས་ཀྱི་མི་ཚེ།
བཤད་ཀྱང་ཕ་མ་གཉིས་དང་། གཡུ་སྒྲོན། གཡོག་པོ་བསམ་གྲུབ་བཅས་ཉིན་
གཉིས་པའི་ཞོགས་པ་དེ་རང་ལ་ལྷ་སར་ཐོན།
བསྟན་པ་དང་ལྷ་མཛེས་ཀྱང་ཉིན་གཉིས་ལས་མ་བསྡད་པར་ལྷ་སར་
ཐོན། ཉིན་དེའི་དགོང་མོ་གམ་པ་ལ་གཤམ་དུ་ཞག་ཚུགས་བྱས་ཤིང་ཉིན་
གཉིས་པའི་ཐོ་རེངས་ནས་ཐོན་ཏེ་ཉིན་གུང་ཙམ་ལ་ལྕགས་ཟམ་གྲུ་ཁར་འབྱོར།
དེར་དྲེལ་པ་སོགས་འགྲུལ་པ་མང་པོ་ཡོད་པས་གྲུ་བསྒུགས་ནས་སྡོད་པའི་ཞར་
ལ་ཁ་ལག་སྟབས་བདེ་ཞིག་བཟས། དེ་ནས་གྲུར་ཞུགས་པས་གཙང་པོའི་དཀྱིལ་
ཙམ་དུ་སླེབས་སྐབས་དྲག་ཆར་དང་རླུང་འཚུབ་ཤིན་ཏུ་ཆེན་པོ་ཞིག་ལྡང་ཞིང་
གཙང་པོ་ཡང་ཤིན་ཏུ་རྒྱས་ནས་མདོག་ཀྱང་ཁམ་ནག་ཏུ་གྱུར་ཏེ་རྦ་རླབས་དྲག་
ཏུ་འཕྱུར་ནས་གྲུར་འཁྱོམ་ཆེན་པོ་ཐེབས་ཏེ་མི་རྟ་མང་པོ་ཞིག་ཆུར་ལྷུངས། ལྷ་
མཛེས་ཀྱང་ཆུའི་ནང་དུ་ལྷུངས། བསྟན་པས་འགྲམ་དུ་ཡོད་པའི་ལྷ་མཛེས་ཆུའི་
ནང་དུ་ལྷུངས་པ་མཐོང་བས་བསྟན་པ་ནི་གོས་ཡང་འབུད་ལོང་མེད་པར་དེ་
མར་ཆུའི་ནང་དུ་མཆོངས། ཁོས་རླབས་ཀྱི་ཁྲོད་དུ་རྐྱལ་བརྒྱབས་ནས་བལྟས་
པས་མདུན་དུ་མི་ཞིག་མགོ་རྡོག་ཙམ་དང་ཆུར་དིམ་ཙམ་བྱེད་བཞིན་དུ་འཁྱེར་
འགྲོ་བ་ཞིག་མཐོང་སྟེ་དེའི་རྗེས་སུ་བརྐྱལ་ནས་འཛིན་དུ་སོང༌། ལྷ་མཛེས་ནི་
ཆུའི་ནང་དུ་ལྷུངས་རྗེས་ལག་པ་གཡབ་གཡོབ་བྱས་པས་དངོས་པོ་ཞིག་ལག་ཏུ་
ཐེབས་པ་དེར་འཇུས་པས་དེ་ནི་རྟ་ཡི་མཇུག་མ་ཡིན་པ་ཤེས་ཏེ་དེ་དམ་པོར་
བཟུང་ནས་བསྡད། རྟ་དེ་ནི་ཆུར་བསྐྱལ་བ་དང་ཆུས་འཁྱེར་བ་ཆབས་ཅིག་
ཆུའི་བྱང་ཁར་ཐོན་ཐུབ་ཙམ་བྱུང༌། ཆུ་ཁར་ཐོན་པ་དང་རྟ་དེ་གང་འདྲ་ཞིག་
260ལེའུ་བཅུ་གཅིག་པ། བར་ཆད་དང་ཉེན་ཁ།
ཡིན་མིན་བལྟས་པས་རྟ་དེ་ཡང་གཞན་མ་ཡིན་རང་གི་བཞོན་རྟ་དེ་རང་ཡིན་
པ་ཤེས་པས་དགའ་ཚོར་ངང་དེ་ལ་བྱིལ་བྱིལ་བྱས། དེ་ནས་ཧོབ་སྟེ་བསྟན་པ་
ཡིད་ལ་འཁོར་ཏེ་མོས་རང་གི་ཕྱུ་པའི་གབ་གཤམ་བཙིར་ཙམ་བྱས་ཏེ་བསྟན་
པ་ལགས་ཞེས་འབོད་བཞིན་དུ་ཆུའི་འགྲམ་གྱི་གཡས་གཡོན་གང་སར་ལྟ་བཞིན་
རྒྱུག་སྟེ་བསྟན་པ་འཚོལ་བཞིན་པའི་སྐབས་སུ་གྲུ་དེ་ཡང་ཆུའི་འགྲམ་དུ་ཐོན་
ཅིང་དེའི་ནང་དུ་མི་འགའ་ཞིག་ཀྱང་གསོན་པོར་ཡོད་པ་མཐོང་། དེ་མཐོང་
ནས་མོས་གྲུའི་འགྲམ་དུ་རྒྱུག་སྟེ་བལྟས་པས་མི་དེ་ཚོའི་ཁྲོད་དུ་འང་བསྟན་པ་
མཐོང་རྒྱུ་མེད་པ་རེད།
བསྟན་པ་དེར་མེད་པ་ཤེས་རྗེས་མོ་ནི་དངངས་འཚབ་ཆེན་པོ་སྐྱེས་ནས་
བསྟན་པ་ལགས་ཞེས་སྐད་ཆེན་པོ་ཞིག་བརྒྱབས་ཏེ་དྲན་མེད་དུ་བརྒྱལ། དེ་
ལྟར་གྱུར་པའི་ཚུལ་དེར་ཡོད་པའི་མི་ཚོས་མཐོང་སྟེ་མོ་ཡར་སྐྱོར་ནས་གདོང་
ལ་ཆུ་བརྒྱབས་པས་དྲན་པ་གསོས། ལྷ་མཛེས་དྲན་པ་གསོས་རྗེས་སླར་ཡང་
སྨྱོ་བ་བཞིན་དུ་བསྟན་པ་ལགས་ཞེས་འབོད་བཞིན་དུ་ཆུའི་འགྲམ་དུ་ཡར་རྒྱུག་
མར་རྒྱུག་བྱས་ནས་བསྡད།
ཆོས་འཕེལ་ཡང་རྟ་ཞིག་ལ་འཐམས་ནས་སྲོག་འགོ་ཐོན་ཙམ་བྱུང་སྟེ་
ལྷ་མཛེས་དང་བསྟན་པ་འཚོལ་བཞིན་ཡོད་པས་ལྷ་མཛེས་དེ་ལྟར་གྱུར་པ་
མཐོང་ནས་མོའི་འགྲམ་དུ་འོངས་ཏེ་མོ་བཟུང་ནས་དེ་ལྟར་ཡར་རྒྱུག་མར་རྒྱུག་
མ་མཛད་ཅེས་བཤད་ཅིང་སེམས་གསོ་བྱས་ཀྱང་མོ་ནི་སྨྱོ་བ་ལྟར་ཁོས་ཇི་ལྟར་
བཤད་ཀྱང་རྣ་བའི་བུ་ག་འགག་པ་བཞིན་དུ་མ་ཉན་པར་བསྟན་པ་ལགས་མ་
261མཛའ་གཅུགས་ཀྱི་མི་ཚེ།
རྙེད་ན་ང་ཡང་ཆུ་ལ་ལྕེབས་ནས་ཤི་རྒྱུ་ཡིན་ཅེས་བཤད། ཆོས་འཕེལ་གྱིས་
བཀའ་མོལ་དེ་འདྲ་མ་གསུངས། རང་སྲོག་རང་གིས་བཅད་པ་ནི་སེམས་ཅན་
གཞན་བསད་པ་ལས་ཀྱང་སྡིག་པ་ཆེ་བ་ཡོད་པར་མ་གསུངས་སམ། མ་གཞི་
ནས་བསྟན་པ་ལགས་གཅིག་བྱས་ན་ཆུའི་ཕ་རོལ་དུ་ཐོན་ཡོད་ཀྱང་སྲིད་ཅེས་
བཤད། ཡང་ལྷ་མཛེས་ཀྱིས་འོ་ན་ང་གཉིས་ཆུའི་ཕ་རོལ་དུ་འཚོལ་བར་འགྲོ་
ཞེས་བཤད་པས། ཆོས་འཕེལ་གྱིས་བསྟན་པ་ལགས་ཆུའི་ཕ་རོལ་དུ་ཐོན་ཡོད་ན་
ཁོང་གིས་ང་ཚོ་འཚོལ་བར་ཕེབས་ངེས་ཡིན། གལ་ཏེ་ང་ཚོ་མ་རྙེད་ན་ཤར་རྒྱག་
ལྷ་སར་ཕེབས་ངེས་ཡིན་པས་འདི་གར་གཅིག་གིས་གཅིག་འཚོལ་གིན་བསྡད་
ན་ག་ནས་རྙེད། ལྷག་པར་དུ་འདིར་གྲུ་རྡིབ་ཤོར་བའི་སྐད་ཆ་དེ་ལྷ་ས་དང་
སྟག་ལུང་དུ་ཁྱབ་ངེས་ཡིན་པས་དེའི་གོང་དུ་ང་ཚོར་སྐྱོན་མ་བྱུང་བའི་སྐོར་
ལྷ་ས་དང་སྟག་ལུང་དུ་ལྗགས་ལན་འཁྱོལ་བ་མ་བྱུང་ན་མི་འགྲིག་པས་ད་ལྟ་
འདི་ནས་སྟག་ལུང་ལ་འགྲོ་མཁན་ཞིག་ལ་ཕྱག་བྲིས་ཤིག་བསྐུར། དེ་ནས་གང་
མགྱོགས་ཆུ་ཤུར་ལ་ཕེབས་ཏེ་ཏར་རམ་ཞལ་པར་འདྲ་བསྐྱོན་པ་མི་དགའ་འམ་
ཞེས་བཤད་དེ་གྲུ་ཁ་དེ་ནས་སྟག་ལུང་དུ་འགྲོ་མི་ཞིག་ལ་ལྷ་མཛེས་དང་ཆོས་
འཕེལ་གཉིས་ལ་སྐྱོན་མ་བྱུང་བའི་སྐོར་གྱི་ཡི་གེ་ཞིག་བསྐུར།
དེ་ནས་ཆོས་འཕེལ་གྱིས་ཨུ་ཚུགས་བྱས་ཏེ་ཆུ་ཤུར་དུ་ཁྲིད། ཆུ་ཤུར་ནས་
ལྷ་སར་ལྷ་མཛེས་ཀྱིས་རང་གི་ཕ་མ་གཉིས་ལ་ཁ་པར་བཏང་སྟེ་རང་དང་ཆོས་
འཕེལ་གཉིས་ལ་སྐྱོན་མ་བྱུང་། འོན་ཀྱང་བསྟན་པ་ལགས་གར་སོང་མི་འདུག་
པས་ཁོང་ཤི་གསོན་གང་བྱུང་མ་ཤེས་བར་ཆོས་འཕེལ་ངེད་གཉིས་ལྕགས་ཟམ་
262ལེའུ་བཅུ་གཅིག་པ། བར་ཆད་དང་ཉེན་ཁ།
གྲུ་ཁའི་གཡས་གཡོན་དུ་སྡོད་རྒྱུ་ཡིན་ཞེས་བཤད་དེ་ངུས། ཕ་མ་གཉིས་ནས་
སེམས་གསོ་གང་ཐུབ་བྱས་ཤིང་བསྟན་པ་ལགས་གསོན་པོར་བཞུགས་ཡོད་ན་
ནི་ངེས་པར་དུ་ལྷ་སར་ཕེབས་ངེས་ཡིན། གལ་སྲིད་རྐྱེན་ལམ་དུ་གྱུར་པ་ལྟ་
བུ་བྱུང་ཡོད་ན་ནི་ཁྱོད་གཉིས་དེ་ཁུལ་དུ་བསྡད་ནས་རྙེད་ཐབས་ག་ལ་ཡོང༌།
དེ་ལས་ལམ་སེང་ལྷ་སར་ཡོང་སྟེ་འདི་གར་ལྷ་བླར་ལུང་ཞུ་དང་ཞབས་རིམ་
གང་ཐུབ་ཞུས་ན་དཀོན་མཆོག་གི་ཐུགས་རྗེས་ཁོང་ལ་བར་ཆད་མི་ཡོང་བའི་
རེ་བ་ཡོད་པས་དེ་དོན་ཡིད་ལ་བཟུང་སྟེ་ལམ་སེང་ལྷ་སར་ཡོང་དགོས་ཞེས་
ནན་བཤད་བྱས་ཤིང་། ཆོས་འཕེལ་ལ་ཡང་བུ་མོས་དེ་ཁུལ་སྡོད་རྒྱུ་ཡིན་ཚུལ་
བཤད་ན་ཡང་ཁ་ཡ་མ་བྱས་པར་ཨུ་ཚུགས་མཐའ་སྐྱེལ་བྱས་ཏེ་ལམ་སེང་ལྷ་
སར་ཁྲིད་ཐུབ་པ་བྱེད་དགོས་ཞེས་མངག་ཆ་ནན་ཏན་བྱས།
དེའི་དགོང་མོ་ལྷ་མཛེས་དང་ཆོས་འཕེལ་གཉིས་ཆུ་ཤུར་དུ་གནས་ཚང་
ཞིག་ཏུ་བསྡད་ནས་ཉིན་གཉིས་པར་ཆོས་འཕེལ་གྱིས་ཨུ་ཚུགས་མཐའ་སྐྱེལ་བྱས་
པར་རྟེན་ལྷ་མཛེས་ནས་ཁོའི་ཁ་ལ་ཉན་ཙམ་བྱུང་སྟེ་ཁོང་གཉིས་ལྷ་སར་ཐོན།
ཉིན་གཉིས་ཀྱི་རྗེས་སུ་ལྷ་སར་སླེབས་ནས་ལྷ་མཛེས་ཕ་མ་གཉིས་དང་ཐུག ལྷ་
མཛེས་ནི་ལམ་བར་ཡང་ནས་ཡང་དུ་ངུས་པས་མིག་གཉིས་སྟར་ཁ་ཙམ་སྐྲངས་
ཤིང༌། མགོ་སྐྲ་ཡང་ཟིང་ཟིང་དུ་ཡོད་པ་བཅས་ཤིན་ཏུ་ཉམས་མི་དགའ་བར་
མཐོང་ནས་ཕ་མ་གཉིས་ནི་མོ་ལ་འཐམས་ནས་ངུས། དེར་འདུས་གཞན་རྣམས་
ཀྱང་ཚུལ་དེ་མཐོང་ནས་མིག་ནས་མཆི་མ་མུ་ཏིག་གི་རྡོག་པ་ཆད་པ་བཞིན་
ལྷུང་ལྷུང་དུ་འབབ།
263མཛའ་གཅུགས་ཀྱི་མི་ཚེ།
དེ་ནས་གཟིམ་ཆུང་དུ་སླེབས་རྗེས་ལྷ་མཛེས་ཀྱིས་ཨ་མར་འཐམས་ནས་
ཨ་མ་ལགས་ངའི་མི་གར་སོང་མི་འདུག ང་ལས་བསོད་ནམས་དམན་པ་སུ་
ཡོད་དམ་ཞེས་ངུས།
ཨ་མས་བུ་མོ། སྐུ་མཁྱེན་མ་ངུ་དང་། ང་ཚོས་ཁ་ས་ཁ་ཉིན་བླ་ཆེན་ཁག་
ལ་ཐུགས་དམ་ཞུས་པ་ཡིན་ཀྱང་བཟང་པོ་འབའ་ཞིག་ལས་ངན་པ་གཅིག་ཀྱང་
ཕེབས་མ་བྱུང་། ཁོང་ལ་སྐྱོན་བྱས་ཨེ་ཡོད་བསམ་གྱི་འདུག ཞབས་རིམ་སྒྲུབ་རྒྱུ་
འགའ་ཞིག་བབས་བྱུང་བ་ཡང་སྒྲུབ་བཞིན་པ་ཡིན། ད་ཁྱོད་རང་འདི་འདྲ་བྱས་
ནས་བསྡད་ན་རླུང་རྟ་ཆག་རྒྱུ་དང༌། གཟུགས་པོར་གནོད་པ་ལས་ཕན་པ་གང་
ཡང་མེད། གལ་སྲིད་ནད་གཞི་འདྲ་ཕོག་པ་ཡིན་ན་སྐྱིད་པོའི་ཉིས་བརྩེགས་
མེད་པའི་སྡུག་པོའི་གསུམ་བརྩེགས་ཟེར་བ་ཡོང་སྲིད་པ་ཡིན་པས་བློ་རྒྱ་ཆེ་ཙམ་
གྱིས་དང༌། ཞེས་ཤོད་བཞིན་དུ་ཨ་མ་རང་ཡང་ངུ་ཤོར་བས་ལྷ་མཛེས་ཀྱིས་ཨ་
མའི་མིག་ཆུ་ཕྱིས་ནས་ཨ་མ་ལགས་ཁྱེད་རང་མ་བཤུམས་དང་ངས་སྡུག་རུས་
བྱས་ཆོག་ཅེས་བཤད།
ཉིན་གཉིས་པའི་ཞོགས་པ་ཕ་མ་གཉིས་དང་ལྷ་མཛེས་བཅས་དགོན་སྡེ་
ཁག་ལ་ཞབས་རིམ་འབུལ་བ་དང་ཆོས་མཇལ་དུ་བསྐྱོད། དེ་ལྟར་ཉིན་གསུམ་
ཕྱིན་རྗེས་བསྟན་པའི་སྐོར་གོ་རྒྱུ་མེད་པར་བརྟེན་ལྷ་མཛེས་ཀྱི་སེམས་ལ་བསྟན་
པ་རྐྱེན་ལམ་དུ་ཤོར་བ་ཐག་ཆོད་སྙམ་སྟེ་ཕ་མ་གཉིས་ལ་ད་ནི་ཁོང་གསོན་པོར་
བཞུགས་པའི་རེ་བ་ཡོངས་སུ་ཟད་སོང་བས་ང་རང་དགོན་པ་ཞིག་ཏུ་ཆོས་བྱས་
ནས་སྡོད་འདོད་འདུག་པས་ཡབ་ཡུམ་གཉིས་ནས་ངའི་རེ་བ་དོན་དང་ལྡན་
264ལེའུ་བཅུ་གཅིག་པ། བར་ཆད་དང་ཉེན་ཁ།
པར་མཛོད་ཅིག་ཅེས་བཤད། ཕ་མ་གཉིས་ཀྱིས་ངེད་ཕ་མ་གཉིས་ནས་ཁྱོད་རང་
ཆོས་ཞུགས་བྱེད་པར་བཀག་འགོག་མི་བྱེད། མ་གཞི་ནས་བསྟན་པ་ལགས་ཀྱི་
སྐོར་ལ་ཐུགས་དམ་གང་དུ་ཞུས་ཀྱང་བཟང་པོ་འབའ་ཞིག་ཕེབས་བྱུང་བས་
ཉིན་ཤས་བསྒུག་ན་ཁོང་རྙེད་ཤས་ཆེ་བས་བཙུན་མ་བྱེད་པ་ལ་བྲེལ་བ་དེ་འདྲ་
བྱེད་དགོས་དོན་འདུག་གམ། ད་དུང་ཉིན་འགའ་སོང་ཡང་ཁོང་མ་རྙེད་ན་གཞི་
ནས་བཙུན་མ་བྱས་ན་འགྲིག དེ་ཡང་བཙུན་མ་བྱས་ན་བཟང་མིན་སྔོན་ལ་བླ་
ལྷར་ལུང་ཞུ་བྱས་ནས་བཟང་ཕེབས་བྱུང་ན་ཁྱོད་རང་གི་འདོད་པ་ལྟར་བྱས་
ཆོག་ཅེས་བཤད། དེ་ལྟར་བརྗོད་དོན་ནི་ཕ་མ་གཉིས་ཀྱི་སེམས་སུ་ལྷ་མཛེས་
ནི་གཤིས་ཀ་གྱོང་པོ་ཞིག་ཡིན་པས་ད་ལྟ་ལམ་སེང་མི་འགྲིག་ཚུལ་བཤད་ན་
མོའི་བློ་ལ་མ་བབས་པར་རང་འདོད་མཐར་སྐྱེལ་བྱེད་ངེས་ཡིན་པས་གནས་
སྐབས་ཐབས་མཁས་ཀྱིས་དུས་འགྱངས་བྱས་ན་ནམ་ཞིག་སེམས་པ་འགྱུར་ཡང་
སྲིད་སྙམ་པ་དེ་ཡིན།
ཉི་མ་གསུམ་གྱི་རྗེས་སུ་ལྷ་མཛེས་ཀྱིས་སླར་ཡང་དགོན་པ་ཞིག་ཏུ་སྐྲ་
ཕུད་འབུལ་དུ་འགྲོ་རྒྱུ་ཡིན་ཚུལ་མཐར་སྐྱེལ་བྱས་པས་ཕ་མ་གཉིས་ནས་ཀྱང་
ད་ནི་བུ་མོ་འདིའི་བསམ་པ་བཅོས་སུ་མི་འདུག་སྙམ་སྟེ་མོ་རང་གི་འདོད་པ་
ལྟར་བྱ་རྒྱུར་ཁས་བླངས་ཏེ་དེའི་ཕྱི་ཉིན་འབྲས་སྤུངས་སུ་བླ་ཆེན་ཞིག་ཡོད་པ་
དེའི་སྐུ་དྲུང་དུ་མཉམ་དུ་བཅར་ནས་ལུས་འགྱུར་བྱས་ན་བཟང་མིན་ཐུགས་
དམ་ཞུས་ཏེ་བཟང་ཕེབས་བྱུང་ན་དེ་ལྟར་བྱ་རྒྱུར་ཐག་བཅད།
ཉིན་གཉིས་པའི་ཞོགས་པ་ཁོང་རྣམས་འབྲས་སྤུངས་དགོན་དུ་བླ་མའི་
265མཛའ་གཅུགས་ཀྱི་མི་ཚེ།
དྲུང་དུ་བཅར། ཕ་མ་གཉིས་ནས་རྟེན་དོད་དང་མཇལ་དར་ཕུལ་ཏེ་བུ་མོ་
རབ་བྱུང་སྒྲུབ་ན་བཟང་མིན་ཐུགས་དམ་ཡེ་ཤེས་ཀྱི་གཟིགས་དཔྱད་སྐྱབས་
འཇུག་ཐུགས་རྗེ་ཆེ་བ་ཞེས་ཕྱག་དང་བཅས་ཏེ་ཞུ་སྐབས་པདྨ་ལྷ་མཛེས་ཀྱིས་
སྐད་ཆའི་བར་དུ་འཚངས་ནས་རིན་པོ་ཆེ་མཁྱེན་བདག་གི་སྐྲ་ཕུད་ད་ལྟ་རང་
བཞེས་རོགས་གནང་ཞེས་ངུ་ངག་དང་བཅས་གསོལ་བ་རྩེ་གཅིག་ཏུ་བཏབ།
བླ་མས་ཡུད་ཙམ་རིང་སྤྱན་བཙུམས་ཏེ་བཞུགས། དེ་ནས་བུ་མོ་ཁྱོད་ལུས་སྒྱུར་
སྐྲ་བྲེག་བྱས་ཏེ་བཙུན་མ་བྱེད་པའི་སྐལ་བ་མི་འདུག ཆོས་བྱེད་པ་ལ་ངེས་པར་
དུ་ལུས་སྒྱུར་བྱེད་དགོས་པ་མིན། དུས་དང་རྣམ་པ་ཀུན་ཏུ་མི་དགེ་བ་བཅུ་
སྤངས་ཏེ་སེམས་ཅན་ཐམས་ཅད་རང་གི་མར་མ་གྱུར་པ་མེད་པར་བསམས་
ནས་བྱམས་པ་དང་སྙིང་རྗེ་སྒོམ་ཐུབ་ན་དེ་ལས་ལྷག་པའི་ཆོས་ཤིག་མེད་པས་
དེ་དག་སེམས་ལ་ཞོག་ཅིག་ཅེས་གསུངས། ལྷ་མཛེས་ཀྱིས་སླར་ཡང་ངུ་ངག་
དང་བཅས་ཏེ་ཕྱག་འཚལ་ནས་རིན་པོ་ཆེ་མཁྱེན། ང་ནི་ཆོས་ཤིག་བྱེད་རྒྱུའི་
བསམ་པ་མ་གཏོགས་གཞན་གྱི་བསམ་པ་རྩ་བ་ནས་མེད་ངེས་ལགས་ན་བདག་
འཁོར་བའི་སྡུག་བསྔལ་ལས་སྐྱོབ་ཕྱིར་སྐྲ་ཕུད་ཅི་ནས་ཀྱང་བཞེས་རོགས་གནང་
ཞེས་ཞུས་པས་བླ་མས་དེ་འདྲ་ཡིན་ན་ཉིན་གསུམ་གྱི་རྗེས་སུ་ཁྱོད་ཀྱི་སྤྱི་གཙུག་
ཏུ་སྐྲ་ཕུད་རྫོབ་ཙམ་གཅིག་མ་གཏོགས་གཞན་བཞར་རྗེས་བཙུན་ཆས་སྤྲས་
ཏེ་འདིར་ཤོག་དང་ངས་སྐྲ་ཕུད་བླངས་ཆོག འོན་ཀྱང་ཉིན་གསུམ་གྱི་ནང་དུ་
བསམ་བློ་ཡག་པོ་བཏང་སྟེ་སེམས་ཐག་ཆོད་པ་བྱས་ཏེ་ཤོག་ཅིག སེམས་ཐག་མ་
ཆོད་པར་བཙུན་མ་བྱས་ན་ཕན་པ་མེད་པས་སེམས་ལ་ཞོག་ཅིག་ཅེས་གསུངས།
266ལེའུ་བཅུ་གཅིག་པ། བར་ཆད་དང་ཉེན་ཁ།
ཁོང་རྣམས་བླ་མའི་སྐུ་མདུན་ནས་ཕྱིར་དོན་ཏེ་འབྲས་སྤུངས་ཚོགས་ཆེན་
དང་གྲྭ་ཚང་། ཁང་ཚན་ཁག་བཅས་ལ་ཆོས་མཇལ་ཞུས་ཤིང་བསྟན་པའི་ཆེད་
དུ་ཞབས་རིམ་འབུལ་བ་སོགས་བྱས་ནས་ཕྱིར་ལོག
ལྷ་མཛེས་ཀྱི་སྐོར་རེ་ཞིག་འཆད་མཚམས་འདིར་བཞག་སྟེ་ད་ནི་བསྟན་
པ་ལ་འཕྲད་པའི་གནས་ཚུལ་ཇི་ལྟར་བྱུང་བའི་སྐོར་བརྗོད་ན་འདི་ལྟར། ལྕགས་
ཟམ་གྲུ་ཁར་དྲག་ཆར་རླུང་འཚུབ་ལྡང་སྟེ་རྦ་རླབས་ཆེན་པོ་འཕྱུར་སྐབས་གྲུ་
དེ་གནམ་ལ་བཏེགས་པ་ལྟ་བུའི་འཁྱོམ་ཆེན་པོ་ཞིག་བརྒྱབས་པས་མི་རྟ་ཁག་
གཅིག་དང་ལྷ་མཛེས་བཅས་གྲུ་ཡིས་ཤུགས་ཀྱིས་འཕངས་པ་ལྟར་ཆུའི་ནང་དུ་
ལྷུང་བ་དང་། དེ་ལྟར་གྱུར་པ་མཐོང་བས་བསྟན་པས་ཆུར་མཆོངས་ཏེ་ཕར་ལྟ་
ཚུར་ལྟ་བྱེད་སྐབས་བུད་མེད་གཅིག་ཆུའི་ནང་ནས་མགོ་རྡོག་ཙམ་དང་ཡང་
ཆུར་ནུབ་ཙམ་བྱས་པ་མཐོང་སྟེ་དེའི་རྗེས་སུ་རྐྱལ་ནས་ཡུན་རིང་ཙམ་སོང་རྗེས་
དེའི་རྗེས་ཟིན་ཙམ་བྱུང་སྟེ་དེའི་ཕྱུ་པའི་གོང་བ་ནས་བཟུང་སྟེ་ཆུའི་བྱང་ཁར་
ཐོན་ནས་རྡོ་ཆེན་ཞིག་གི་སྟེང་དུ་ཁ་བུབ་ཏུ་བཞག བུད་མེད་དེས་ཆུ་ཁམ་དོ་
ཙམ་བསྐྱུགས་ནས་ཁྱ་རེ་ཁྱོ་རེའི་ངང་ཡར་ལངས། བསྟན་པས་སླར་ཡང་ཆུའི་
ནང་དུ་བལྟས་པས་ནག་རྡོག་རྡོག་ཅིག་མཐོང་སྟེ་མི་ཞིག་ཡིན་ནམ་སྙམ་སྟེ་ཆུའི་
ནང་དུ་ཞུགས་ནས་དེའི་རྗེས་སུ་བསྙེགས་ཏེ་ཡུན་རིང་ཙམ་ཕྱིན་ཀྱང་དེ་དང་
ཐག་ཇེ་རིང་དུ་སོང་སྟེ་རྗེས་མ་ཟིན་པའི་མུར་ཐང་ཆད་ནས་དབུགས་ཆད་ལ་
ཁད་དུ་གྱུར་སྟབས་མུ་མཐུད་ནས་དེའི་རྗེས་སུ་སྙེག་ཐབས་བྲལ་ཏེ་རང་ཉིད་
གསོན་རེ་བྱས་ཏེ་ཤུགས་ཡོད་ཚད་བརྒྱབས་ནས་ཆུའི་སྣེར་ཐོན ཐུབ་ཙམ་བྱུང༌།
267མཛའ་གཅུགས་ཀྱི་མི་ཚེ།
བསྟན་པ་ཆུའི་ནང་ནས་དོན་ཏེ་གོམ་པ་འགའ་ཞིག་བརྒྱབ་རྗེས་ཆུའི་
ནང་ཐག་རིང་ཙམ་བརྐྱལ་བས་ངལ་བ་དང་། གྲོད་པ་ཡང་ལྟོགས་པའི་རྐྱེན་
གྱིས་མགོ་ཡུར་འཁོར་ཏེ་ས་ལ་འགྱེལ། བསྟན་པས་བསྐྱབས་ཏེ་ཆུ་ཁར་ཡོད་
པའི་བུ་མོ་དེ་ཡང་བསྟན་པའི་རྗེས་སུ་ཆུ་འགྲམ་ནས་ཐུར་དུ་རྒྱུག་སྟེ་ཕྱིན་པས་
བསྟན་པ་ཆུ་ཁར་ཐོན་པ་དང་། ས་ལ་འགྱེལ་བ་མཐོང་བས་ལམ་སེང་ཁོའི་
འགྲམ་དུ་རྒྱུག་སྟེ་བསྟན་པ་ཡར་སྐྱོར་ནས་སློང་རྩིས་བྱས་ཀྱང་། བསྟན་པ་ནི་
དྲན་པ་འཐོར་ནས་འགུལ་ཙམ་ཡང་བྱེད་མི་ཐུབ་པས་སློང་ག་ལ་ཐུབ། མོ་ནི་
དངངས་འཚབ་ཤིན་ཏུ་ཆེན་པོ་བྱུང་ནས་བསྟན་པའི་གོས་ཀྱི་ཕུ་དུང་བཙིར་
ནས་གདོང་ལ་ཆུ་གཏོར་བས་དྲན་པ་གསོས། ཁོ་དྲན་པ་གསོས་ནས་ཙོག་པུར་
ལངས་རྗེས་བུ་མོ་དེར་ཁྱེད་སུ་ཡིན་ནམ། ང་འདི་གར་ག་འདྲ་བྱས་ནས་སླེབས་
པ་རེད་དམ་ཞེས་དྲིས། བུ་མོ་དེའི་སེམས་ལ་ད་ནི་འདིའི་དྲན་པ་ཉམས་པ་མིན་
ནམ་རང་ཉིད་ས་འདིར་ཇི་ལྟར་སླེབས་པའང་མི་ཤེས་པར་འདུག་སྙམ་སྟེ། ངའི་
མིང་ལ་སྐལ་སྒྲོན་ཟེར། ལྕགས་ཟམ་གྲུ་ཁར་གྲུ་འཁྱོམ་ནས་ང་གཙང་པོའི་ནང་
དུ་ལྷུང་བ་ལས་ཁྱེད་ཀྱིས་སྐྱབས་པ་གནང་བྱུང༌། ཁྱེད་ནི་བདག་གི་སྲོག་སྐྱོབ་
དྲིན་ཅན་ཡིན་པས་སྲོག་སྐྱོབ་གནང་བར་བཀའ་དྲིན་ཆེ་ཞེས་ཡང་ཡང་བཤད།
བསྟན་པས་འོ་ན་ང་སུ་རེད་དམ་ཞེས་དྲིས་པས་བུ་མོ་དེས་ངས་ཁྱེད་ཞལ་ཚོར་
གྱི་མེད་ལ་ཁྱེད་ལུང་པ་གང་ནས་ཡིན་པའང་ཤེས་ཀྱི་མེད། ཁྱེད་ཀྱི་བཞུགས་
གནས་དང་མཚན་ལ་གང་ཞུ་བ་ནི་དེ་བས་ཀྱང་མི་ཤེས་པས་ཁྱེད་ཀྱི་མཚན་
ལ་གང་ཞུ་འམ་ཞེས་དྲིས་པས་བསྟན་པས་བསམ་བློ་ཡུན་རིང་ཙམ་བཏང་ཡང་
268ལེའུ་བཅུ་གཅིག་པ། བར་ཆད་དང་ཉེན་ཁ།
རང་ཉིད་སུ་ཡིན་མ་དྲན་པར་ང་སུ་ཡིན་པ་ང་རང་གིས་ཀྱང་ཤེས་མ་སོང་། ད་
ནི་དྲན་པ་ཡོངས་སུ་ཉམས་པ་འདྲ་ཞེས་བཤད་ནས་རང་གི་མགོ་ལ་གཞུ་ཙམ་
བྱས། ཕྱི་གོས་རྣམས་ཕུད་ནས་ཆུ་འགྲམ་གྱི་ཕ་བོང་གི་ཐོག་ཏུ་བཀྲམ་སྟེ་ཉི་མར་
བསྐམ། ཉི་མ་བཞུད་ལ་ཉེ་བ་ན་བུ་མོ་དེས་བསྟན་པར་དྲིན་ཅན་ཁྱེད་མེད་ན་
བདག་ནི་ཆུས་ཁྱེར་ནས་མཐོང་སར་བསྡད་ཡོད་པ་མ་རེད། ཁྱེད་ནི་བདག་
གི་སྲོག་སྐྱོབ་དྲིན་ཅན་ཡིན་པས་དོ་ནུབ་བདག་གི་ཁྱིམ་དུ་ཕེབས་རོགས་གནང༌།
བདག་གི་ཁྱིམ་ནི་འདི་ནས་ཐག་རིང་པོ་མིན་པས་དོ་ནུབ་ས་མ་རུབ་གོང་ཁྱིམ་
དུ་འབྱོར་ངེས་ཡིན་ཞེས་དང་རང་གི་སྡོད་གནས་དང་ཁྱིམ་ཚང་གི་མིང་ལ་ཆུ་
ནུབ་ཟེར་བ་སོགས་བཤད། བསྟན་པའི་སེམས་སུ་ད་ནི་འགྲོ་བའི་ས་དང་སྡོད་
པའི་གནས་མེད་པས་བུ་མོ་འདིས་བཤད་པ་ལྟར་དོ་ནུབ་རིང་འདིའི་ཁྱིམ་དུ་
འགྲོ་བ་ལས་ཐབས་གཞན་མེད་སྙམ་སྟེ་ཐུགས་རྗེ་ཆེ། དོ་ནུབ་ཁྱེད་ཀྱི་གཟིམ་
ཁང་དུ་གནས་ཚང་གཡར་རོགས་ཞུ་རྒྱུ་རང་ཡིན་ཞེས་བཤད་ནས་ཁོང་གཉིས་
མཉམ་དུ་བུ་མོ་དེའི་ཁྱིམ་དུ་ལོག
ཁོང་གཉིས་ས་རུབ་ཙམ་ལ་བུ་མོ་དེའི་ཁྱིམ་གྱི་སྒེའུ་ཁུང་འོག་ཏུ་སླེབས་
ཤིང་བུ་མོས་ངའི་ནང་འདི་རེད་ཅེས་བསྟན་པ་བློ་བཟང་ལ་བཤད། སྐབས་
དེར་བུ་མོའི་ཁྱིམ་དུ་ངུ་འབོད་ཀྱི་སྒྲས་ཁེངས་ནས་ཡོད་པ་ཁོང་གཉིས་ནས་
ཐོས། བུ་མོ་དེ་ནི་རང་གི་ཁྱིམ་དུ་རྐྱེན་ངན་ཆེན་པོ་ཞིག་བྱུང་བར་ངེས་སོ་སྙམ་
སྟེ་དངངས་འཚབ་ཤིན་ཏུ་ཆེན་པོ་སྐྱེས་ནས་ཁྱིམ་གྱི་སྒོ་ཛ་དྲག་ཆེན་པོ་ཞིག་
བརྡུངས་པས་བུ་མོའི་ཨ་མ་དེ་སྒོ་ཕྱེ་བར་ཡོང་། ཨ་མས་ནག་ཁུང་གི་ནང་དུ་
269མཛའ་གཅུགས་ཀྱི་མི་ཚེ།
བུ་མོ་གསལ་པོ་མ་མཐོང་ཁར་རང་གི་བུ་མོ་རྐྱེན་ལམ་དུ་ཕྱིན་ཤག་བྱས་ཏེ་བུ་
མོར་ཁྱེད་རང་སུ་ཡིན་ནམ་ཞེས་དྲིས་པར། བུ་མོས་ཨ་མ་ལགས་ང་སྐལ་སྒྲོན་
ཡིན་ཞེས་བཤད་པས་ཨ་མ་ནི་ཧང་སངས་པ་ལྟ་བུའི་ངང་ངའི་བུ་མོ་ཁྱོད་མ་
ཤི་བ་ཡིན་ནམ་ཞེས་བཤད་དེ་མོ་ལ་འཐམས། བུ་མོས་ཨ་མ་ལགས་ཁྱིམ་དུ་
རྐྱེན་ངན་གང་ཞིག་བྱུང་སོང་ངམ་ཞེས་དྲིས། ཨ་མས་གང་ཡང་བྱུང་མ་སོང་།
གང་ཡང་བྱུང་མ་སོང་། འགྲུལ་པ་ཁག་གཅིག་གིས་ལྕགས་ཟམ་གྲུ་ཁར་མི་རྟ་
མང་པོ་ཆུ་ལ་ཤོར་བའི་སྐོར་བཤད་པ་དང༌། དེའི་རྗེས་ཙམ་ལ་ཁྱོད་ཀྱི་རྟ་ཆུ་
རལ་ཛར་ཛར་ངང་ལོག་བྱུང་བས་ང་ཚོའི་སེམས་ལ་ཁྱོད་ལ་རྐྱེན་ངན་བྱུང་ཤག་
ཏུ་བརྩིས་ནས་ངུས་པ་རེད། ད་ནི་དཀོན་མཆོག་གི་བཀའ་དྲིན་གྱིས་ཁྱོད་ལོག་
རྒྱུ་བྱུང་བས་སྟབས་ལེགས་སོང་ཞེས་བཤད་ནས་ནང་དུ་ཁྲིད་བཞིན་དུ་བུ་མོ་
ལོག་སླེབས་བྱུང་ངོ་ཞེས་སྐད་བརྒྱབས་པས་ཚང་མ་ཧང་སངས་ཤིང་དགའ་
མཆོངས་རྒྱག་བཞིན་དུ་བུ་མོར་བསྐོར་ནས་རུབ་སྟེ་གནས་ཚུལ་ཇི་བྱུང་འཚང་
ཁ་བཤིག་བཤིག་ངང་དྲིས། བུ་མོས་བསྟན་པར་མཛུབ་མོ་བཙུགས་ནས་ཁོང་
ནི་ངའི་སྲོག་སྐྱོབ་དྲིན་ཅན་ཡིན། ང་གཙང་པོའི་ནང་ལྷུང་བ་དང་ཁོང་གིས་
ཆུའི་ནང་ནས་བཏོན་པ་གནང་བྱུང་ཞེས་བཤད་པས། ཚང་མས་བསྟན་པར་
བཀའ་དྲིན་ཆེ། ཁྱེད་ནང་དུ་ཕེབས་རོགས་གནང་ཞེས་བཤད་ནས་བསྟན་པ་
ནང་དུ་གདན་དྲངས། ཁྱིམ་གྱི་ཕ་དེས་ཀྱང་ཁོང་ཚོའི་མདུན་བསུས་ཏེ་གཟིམ་
ཆུང་དུ་ཁྲིད་ནས་གདན་ལ་སྡོད་དུ་བཅུག་ཅིང་ཇ་ཆང་དྲངས་ཏེ་འཚམས་འདྲི་
བྱས་པ་དང་། ལམ་བར་གནས་ཚུལ་ཇི་བྱུང་སོགས་དྲིས་པས་བུ་མོ་དེས་ཆུ་
270ལེའུ་བཅུ་གཅིག་པ། བར་ཆད་དང་ཉེན་ཁ།
ལོག་བྱུང་སྟེ་རྐྱེན་ངན་བྱུང་ཚུལ་དང་བསྟན་པས་རང་ཉིད་ཇི་ལྟར་བསྐྱབས་
ཚུལ་སོགས་ཞིབ་པར་བཤད། བསྟན་པ་བློ་བཟང་ནི་དྲན་ཤེས་ཡོངས་སུ་ཉམས་
ཏེ་བསམ་བློ་ག་ཚོད་བཏང་ཡང་རང་ཉིད་སུ་ཡིན་ཙམ་ཡང་མི་དྲན་པར་རང་
གི་མགོ་ལ་གཞུ་བཞིན་དུ་ང་ནི་དྲན་པ་ཉམས་ནས་རང་ཉིད་གང་ནས་ཡིན་པ་
སོགས་ཤོད་རྒྱུ་ལྟ་ཅི་རང་གི་མིང་ཡང་དྲན་གྱི་མི་འདུག་ཅེས་བཤད་པས་གཞན་
རྣམས་ཀྱང་རེ་ཞིག་སྐད་ཆ་གང་ཡང་ཤོད་རྒྱུ་མེད་པར་ལུས། དེ་ནས་ཡུད་ཙམ་
སོང་རྗེས་ཕ་དེས་དབུགས་རིང་ཞིག་བཏང་རྗེས་ད་ནི་ལྷ་བླར་ལུང་ཞུ་དང༌།
སྨན་པ་བསྟེན་རྒྱུ་འདྲ་མ་གཏོགས་བྱ་ཐབས་གཞན་མེད་པས་ངས་སང་ཉིན་
དགོན་པར་ཕྱིན་ཏེ་རིན་པོ་ཆེར་ཐུགས་དམ་ཞིག་ཞུས་ནས་ཇི་གབ་བལྟས་ཆོག
ད་ནི་ཕྱི་ཙམ་ཆགས་འདུག་པས་ཞལ་ལག་བཞེས་ཏེ་ངལ་གསོ་མཛད་པ་ལེགས་
ཞེས་བཤད་ནས་ཞལ་ལག་བཏེགས། ཁ་ལག་བཟས་རྗེས་བུ་མོའི་ཕ་དེས་བསྟན་
པ་ཁང་པ་གཞན་ཞིག་ཏུ་ཁྲིད། དེར་བསྟན་པ་བློ་བཟང་གི་ཆེད་དུ་མལ་གདན་
གྲ་སྒྲིག་ལེགས་པར་ཟིན་ཡོད་པ་དང༌། ཁོང་གིས་ཁྱེད་རང་གཟིམ་ས་འདིར་གྲ་
སྒྲིག་ཞུས་ཡོད་པས་གཟིམ་འཇམ་གནང་དགོས་ཞེས་བཤད་པས་བསྟན་པས་
ཐུགས་རྗེ་ཆེ། ཁྱེད་ཀྱང་གཟིམ་འཇམ་གནང་དགོས་ཞེས་བཤད་ནས་སོ་སོར་
གྱེས། བསྟན་པས་མལ་གདན་ལ་ལྟ་སྐབས་མལ་ཆས་རྣམས་གསར་རྐྱང་ཡིན་
པའི་ཐོག་བསངས་ཀྱི་དྲི་མ་མངར་སིང་བ་ཡོད་པ་རེད། ཉིན་གཉིས་པར་ཕ་
དེས་བླ་མའི་དྲུང་དུ་ཕྱིན་ནས་ཐུགས་དམ་ཞུས་པའི་ལན་དུ་ཞབས་རིམ་སྒྲུབ་རྒྱུ་
ཁག་ཅིག་བསྒྲུབས་ན་བཟང་ཚུལ་ཕེབས་པ་བཞིན་ཁྱིམ་དུ་དགེ་འདུན་གདན་
271མཛའ་གཅུགས་ཀྱི་མི་ཚེ།
དྲངས་ནས་ཞབས་རིམ་རྣམས་ཀྱང་བསྒྲུབས།
དེ་ལྟར་ཉིན་མ་འགའ་ཞིག་སོང་བའི་རིང་དྲན་པ་སླར་གསོ་མ་ཐུབ་
ཀྱང་ཉིན་ལྟར་ཡར་ལངས་ནས་ཞོགས་ཟས་བཟས་རྗེས་སྒོ་ཕྱུགས་ལ་ལྟོ་སྟེར་
རྒྱུ་སོགས་ཀྱི་ལས་ཀ་ཙག་ཙིག་གང་ཐུབ་བྱེད་ཀྱིན་ཡོད་པས་ཁྱིམ་དེའི་ཕ་མ་
གཉིས་ནི་བསྟན་པའི་བྱད་གཟུགས་དང་བྱེད་བབ། སྤྱོད་ལམ་སོགས་ལ་ཤིན་
ཏུ་མོས་པོ་བྱུང་ནས་རང་གི་བུ་མོའི་མག་པར་བྱུང་ན་ཅི་མ་རུང་སྙམ་པ་བྱུང༌།
ཉིན་ལྔ་སོང་བའི་དགོང་མོ་ས་རུབ་པའི་མཚམས་སུ་བསྟན་པ་ཆབ་གསང་དུ་
ཕྱིན། སྐབས་དེར་སྤྲིན་ནག་འཚུབས་ཤིང་དྲག་ཆར་འབབ་བཞིན་པ་ཡིན་པས་
གཡབ་སྒོར་གྱི་གསང་སྤྱོད་ཀྱི་འགྲམ་དུ་སླེབས་སྐབས་སུ་མུན་ནག་གི་ཁྲོད་དུ་
སྐར་མ་ཡང་ཁྲ་ཐིང་ངེ་བ་ཞིག་བྱུང༌། ཡར་ལངས་སྐབས་མགོ་འཁྱོམ་ཞིང་མགོ་
རྐང་པ་ཆུ་འཁྱིལ་ལ་འདྲེད་ནས་ལྟག་དགྱེ་རུ་འགྱེལ། མགོ་གྱང་ལ་བརྡབས་ནས་
ཡུར་འཁོར་བས་སླར་ཡང་འགྱེལ་གྲབས་བྱས་པས་གྱང་ལ་བསྙེས་ནས་ཡུད་ཙམ་
བསྡད་པས་མགོ་ཡུར་ངང་གིས་སངས་ཀྱང་མགོ་ན་བྱིང་ངེ་བ་ཞིག་བྱུང་བར་
བརྟེན་ཏེ་ག་ལེར་སྡོད་སར་སོང་སྟེ་མར་ཉལ་ནས་བསྡད་པས་དེ་མ་ཐག་གཉིད་
དུ་སོང༌། ཡུན་གང་ཙམ་སོང་རྗེས་ཁྱིམ་ཚང་གི་ཕ་དེས་བསྟན་པ་བོས་ནས་
བཞེས་ཐུག་བཞེས་པར་ཕེབས་ཞེས་བརྗོད། བསྟན་པས་ཡར་ལངས་ནས་ཐབ་
ཚང་དུ་ཕྱིན་པས་དེར་སླེབས་སྐབས་གཞི་ནས་དྲན་པ་ངང་གིས་གསོས་ཏེ་རང་
གི་སྔ་ཕྱིའི་གནས་ཚུལ་ཚང་མ་ཁྲ་ལམ་མེར་དྲན། སྐབས་དེར་བསྟན་པས་དེར་
ཡོད་མི་རྣམས་ལ་ད་ང་དྲན་པ་གསོས་སོང་ཞེས་དང་། རང་ཉིད་ཀྱི་སྔ་ཕྱིའི་
272ལེའུ་བཅུ་གཅིག་པ། བར་ཆད་དང་ཉེན་ཁ།
གནས་ཚུལ་རྣམས་སྐྱོ་སྣང་དང་སེམས་ཁྲལ་ཆེན་པོའི་ངང་ཞིབ་པར་བཤད་
ཅིང་སང་ཉིན་སྔ་པོ་ནས་ཐོན་ཏེ་ལྕམ་ཟམ་གྲུ་ཁར་གནས་ཚུལ་ཇི་བྱུང་རྩད་
གཅོད་བྱས་ཏེ་ལྷ་སར་འགྲོ་རྒྱུ་ཡིན་ཚུལ་བཤད་རྗེས་རང་གི་སྐེ་ལ་ཡོད་པའི་
གཟི་མིག་གསུམ་པ་དེ་ཁྱིམ་ཚང་གི་ཕ་དེའི་ལག་ཏུ་སྤྲད་ནས་ང་ལ་ཆིབས་པ་
ཞིག་གཡར་པོ་གནང་རོགས་གནང་། ངས་རང་གི་ཁྱིམ་མིའི་གནས་ཚུལ་གསལ་
རྟོག་བྱུང་རྗེས་ཆིབས་པ་དང་དང་ཆིབས་གླ་སྐུ་གྱོང་མེད་པ་ཕུལ་ཆོག གཟི་
འདི་གཏའ་མར་ཉར་རོགས་གནང་ཞེས་བཤད།
ཕ་དེས་བསམ་བློ་ཡུད་ཙམ་བཏང་རྗེས་ཁྱེད་དྲན་པ་གསོས་པ་ཤིན་ཏུ་
ལེགས་རྟ་གཡར་རྒྱུ་དེ་མི་འགྲིག་པ་མེད། ང་ཚོའི་བུ་མོ་འདི་ནི་ངེད་གཉིས་ལ་
སྐྱེས་པའི་བུ་མོ་མིན་པར་ང་ཡི་ལྷ་སར་ཡོད་པའི་གཅེན་པོའི་བུ་མོ་རེད། ངེད་
གཉིས་ལ་ཕྲུ་གུ་མ་བྱུང་བས་བུ་མོ་འདི་གཅེན་པོའི་ས་ནས་ཕྲུག་ཚབ་དུ་བླངས་
པ་ཡིན། འདིར་སླེབས་ནས་ལོ་གཉིས་ལ་ཉེ་བ་སོང་ཡང་ད་བར་ལྷ་སར་འགྲོ་
རྒྱུ་མ་བྱུང་བས་ད་ཐེངས་བུ་མོ་ལྷ་སར་སྐྱེས་པའི་ཕ་མ་གཉིས་ཐུག་པར་འགྲོ་
མཁན་ཡིན་པ་དང༌། ལུང་པའི་ནང་ནས་ལྷ་སར་འགྲོ་མཁན་ཁག་གཅིག་ཡོད་
པས་ཁོང་རྣམས་དང་མཉམ་དུ་སྦྲགས་ནས་ལྷ་སར་བཏང་བ་ཡིན་ཀྱང་གྲུ་ལོག་
བྱུང་ནས་ལོག་ཐུབ་པ་ནི་ཁྱེད་ཀྱི་བཀའ་དྲིན་ཡིན་པས་ཁྱེད་ལ་རྟ་ཞིག་འབུལ་
དགོས་བྱུང་ཡང་ཕུལ་ཆོག བུ་མོ་འདི་ཡང་ལྷ་སར་ཕ་མ་གཉིས་ཐུག་པར་འགྲོ་
འདོད་ཆེན་པོ་བྱེད་ཀྱིན་འདུག་པས་ལྷ་ས་བར་ཁྱེད་དང་མཉམ་དུ་ཁྲིད་རོགས་
གནང་ཞུས་ན་འགྲིག་གམ་ཞེས་བཤད་པས་བསྟན་པ་ནི་བུ་མོ་ཞིག་དང་མཉམ་
273མཛའ་གཅུགས་ཀྱི་མི་ཚེ།
དུ་ཉིན་ཞག་འགའ་འགྲོ་རྒྱུ་དེ་འཚམ་པོ་ཞིག་མིན་པར་བསམས་ཀྱང་རྟ་གཡར་
རོགས་བུ་མོ་ཁྲིད་ཀྱི་མིན་ཟེར་ན་ནི་སྐེ་འདོད་ནས་སྦ་བ་མི་འདོད་པ་དང་འདྲ་
བས་བུ་མོ་འཁྲིད་རྒྱུ་ཁས་ལེན་མི་བྱེད་ཐབས་མེད་རེད་བསམས་ནས་དེ་དོན་
ཁས་བླངས། ཡང་ཕ་དེས་དེ་འདྲ་བྱུང་ན་ཤིན་ཏུ་ལེགས་ང་ཚོ་ནང་མི་རྣམས་
ཀྱང་བློ་བདེ་པོ་ཡོང་བ་འདུག འོན་ཀྱང་སང་ཉིན་རིང་ལྷོད་བཞུགས་གནང་
སྟེ་གནངས་ཉིན་ཕེབས་ཐོན་གནང་རོགས་གནང་། གང་ཡིན་ཟེར་ན་སང་ཉིན་
ཚེས་བརྒྱད་ཡིན་པས་བརྒྱད་དང༌། བཅུ་དྲུག ཉི་ཤུ་བཞི་བཅས་ལ་འགྲུལ་པ་
ཐོན་མི་ཉན་པ་རེད་ཅེས་བཤད། བསྟན་པས་ཀྱང་ཉིན་གཅིག་སྡོད་རྒྱུ་བྱས་ཏེ་
དེའི་ནུབ་མོ་སོ་སོར་ཉལ།
ཉིན་གཉིས་པར་བུ་མོ་དང་བསྟན་པ་ལྷ་སར་འགྲོ་བའི་ལམ་ཆས་རྣམས་
སྟ་གོན་བྱས། བུ་མོའི་ནང་མི་ཚོ་ནི་བསྟན་པ་བློ་བཟང་གི་བྱད་བཞིན་དང་
གཟུགས་བྱད་ལེགས་པ། སྐད་ཆ་ཤོད་སྟངས། འགྲོ་ལུགས་སྡོད་ལུགས་སོགས་
གང་གི་ཐད་ནས་ཀྱང་ཡ་རབས་ཀྱི་ངང་ཚུལ་ལྡན་པ་ཞིག་མཐོང་བ་ལ་བརྟེན་
ནས་བུ་མོའི་མག་པར་བྱུང་ན་བསམ་པ་ཡོད་ཀྱང་དྲན་ཤེས་ཉམས་ཤིང་ག་
ནས་ཡིན་མིན་མི་ཤེས་པས་ཅི་བྱེད་མི་ཤེས་པར་གནས་པའི་མུར་ད་ཆ་དྲན་
པ་གསོས་ཤིང་སྐད་ཆ་ཤོད་སྟངས་སོགས་གང་ལ་བལྟས་ཀྱང་ཤེས་རྒྱ་ཆེ་བ་སྤྱིར་
བཏང་མ་ཡིན་པ་ཞིག་མཐོང་བ་དང་། བུ་མོ་སྐྱབས་པའི་དྲིན་ཅན་ཡང་ཡིན་
པས་འདི་ནི་བུ་མོའི་ཁྱིམ་ཐབ་ཏུ་བྱུང་ན་ཅི་མ་རུང་སྙམ་པ་མ་གྲོས་བསམ་པ་
གཅིག་མཐུན་དུ་གྱུར་ཏེ་བསྟན་པའི་ཡུལ་དང་ཁྱིམ་སོགས་དྲིས་ཤིང་དེའི་ཉིན་
274ལེའུ་བཅུ་གཅིག་པ། བར་ཆད་དང་ཉེན་ཁ།
མོ་ནི་སྣེ་ལེན་སྔར་ལས་གཟབ་པ་བྱས། དགོང་དྲོའི་ཁ་ལག་ཀྱང་རྒྱས་པོ་ཞིག་
བཏང་། ཁ་ལག་བཟས་རྗེས་སོ་སོར་གྱེས། ཕ་དེ་རང་གི་མལ་སར་སླེབས་དུས་
ཁྱིམ་ཚང་གི་ཨ་མ་དེ་ཡང་དེར་བསྡད་ཡོད་པས་ཁོང་གིས་ནང་གི་ཡབ་ཆེན་
ལགས། བུ་དེ་ནི་དེ་འདྲའི་བབ་ཆགས་ཤིང་ཤེས་རྒྱ་ཆེ་བ་ཞིག་མི་འདུག་གམ།
དེ་འདྲ་ཞིག་ང་ཚོའི་………ཞེས་སྐད་ཆའི་མཇུག་མ་རྫོགས་གོང་ཕ་དེས་ང་ཡང་
དེ་ག་རང་བསམས་ནས་བསྡད་ཡོད། ཁྱེད་ནས་བུ་མོར་ཁོང་དང་འགྲིག་ཐབས་
བྱེད་དགོས་པའི་བསླབ་བྱ་གནང་ན་ཡག་པོ་ཡོད་རེད་ཅེས་སོགས་བསྟན་པ་བུ་
མོའི་མག་པར་ལོན་ཐབས་བྱེད་རྒྱུའི་སྐོར་མང་པོ་ཞིག་གླེང་བར་བྱས།
སྤྱོད་ལམ་སོགས་ཀྱི་ཐད་ལ་བསྔགས་པ་མང་པོ་ཞིག་བརྗོད་ཅིང་། སང་ཉིན་
ཨ་མ་དེས་བུ་མོའི་སར་ཕྱིན་ནས་བསྟན་པའི་ལང་ཚོའི་གཟི་བྱིན་དང་
ཁྱོད་གཉིས་མཉམ་དུ་ལྷ་སར་འགྲོ་རྒྱུ་བྱས་སོང་བས་ལམ་བར་དུ་ཉིན་ཤས་
འགོར་རྒྱུ་ཡིན་པས་དེའི་བར་ལ་དེ་ཡི་ཡིད་འགུགས་ཐབས་བྱས་ནས་རང་གི་
གཏན་གྲོགས་སུ་ཐོབ་པ་བྱེད་དགོས་ཚུལ་སོགས་ཀྱི་མངག་ཆ་མང་པོ་ཞིག་བྱས་
ཏེ་ཉིན་གཉིས་པའི་ཞོགས་པ་བསྟན་པ་དང་སྐལ་སྒྲོན་གཉིས་ལྷ་སར་ཐོན།
ཁོང་གཉིས་ལྕགས་ཟམ་གྲུ་ཁར་འབྱོར་བ་དང་བསྟན་པས་གྲུ་པ་ཚོར་
ཉིན་ཤས་གོང་གྲུ་འཁྱོམ་བྱུང་བའི་སྐབས་མི་ག་ཚོད་རྐྱེན་ལམ་དུ་སོང་ངམ་ཞེས་
དྲིས་པས་གྲུ་པ་ཞིག་གིས་སྐྱེས་པ་ཞིག་དང་བུ་མོ་ལོ་ཆུང་ཞིག་མཐོང་སར་མེད་
པར་གྱུར་པ་ལས་དེ་བྱིངས་རྣམས་ཆུ་བྱང་ཁར་དོན་ཐུབ་པ་བྱུང་འདུག་ཅེས་
བཤད་པས་བསྟན་པའི་སེམས་སུ་པདྨ་ལྷ་མཛེས་གསོན་པོར་བསྡད་ཡོད་པའི་
275མཛའ་གཅུགས་ཀྱི་མི་ཚེ།
རེ་བ་ཆེན་པོ་བྱུང་། རྒྱུ་མཚན་ནི་གྲུ་པས་བཤད་པའི་སྐྱེས་པ་དེ་ནི་བསྟན་པ་
ཡིན་པ་དང་། བུ་མོ་ལོ་ཆུང་ནི་སྐལ་སྒྲོན་ཡིན་པ་སྟེ་ཁོང་གཉིས་ཆུས་ཁྱེར་ནས་
ཆུའི་ལྷོ་ཕྱོགས་ཀྱི་ཐག་རིང་ཙམ་གྱི་སར་ཐོན་པས་གྲུ་པ་ཚོའི་མཐོང་སར་མེད་
པས་རེད།
སྐལ་སྒྲོན་ནི་ནང་གི་ཨ་མས་བསྟན་པ་བློ་བཟང་གི་ཡོན་ཏན་མང་པོ་
ཞིག་བཤད་ནས་ཡིད་འགུགས་ཐབས་བྱེད་དགོས་ཚུལ་མངག་ཡོད་ཀྱང་བསྟན་
པའི་ཐད་ལ་ཐོག་མར་དེ་ཙམ་གྱི་དོ་སྣང་ཆེ་བ་མེད་ཀྱང་ལམ་བར་དུ་བསྟན་པ་
བློ་བཟང་གི་ལང་ཚོའི་དཔལ་དང་། སྐད་ཆ་ཤོད་སྟངས་སོགས་གང་ཅིར་ལྟ་
བཞིན་ལྟ་བཞིན་ཡིད་དབང་འཕྲོག་ཤུགས་ཇེ་ཆེར་སོང་ཞིང་རང་དབང་མེད་
པར་ཁོ་ལ་བརྩེ་སེམས་གཡོ་བ་མེད་པ་ཞིག་ཀྱང་སྐྱེས་པའི་ཁར་ཨ་མས་ཀྱང་
ཁོང་གི་ཡིད་འགུགས་ཐབས་བྱེད་དགོས་པའི་མངག་ཆ་བྱས་པ་རྣམས་དྲན་ཏེ་
བརྩེ་དུང་གི་རྣམ་འགྱུར་ཅི་དང་ཅི་ཡང་སྟོན་པར་བྱེད་ཀྱང་བསྟན་པ་བློ་བཟང་
ནི་ལྷ་མཛེས་ཡིད་ལ་དྲན་པའི་གདུང་བས་མནར་བར་བརྟེན་ངོ་གདོང་ནས་
དགའ་བའི་རྣམ་འགྱུར་རམ་འཛུམ་པའི་རྣམ་པ་ཅུང་ཟད་ཙམ་མངོན་རྒྱུ་མེད་
པར་བརྟེན་སྐལ་སྒྲོན་གྱིས་ཚིག་གཅིག་བཤད་ན་དེ་ལ་ལན་འདེབས་པ་ཙམ་
ལས་རང་འགུལ་གྱི་ཐོག་ནས་མོ་ལ་སྐད་ཆ་གང་ཡང་མི་ཤོད་པར་དབུགས་རིང་
ཁོ་ན་བཏང་ནས་སྡོད་ཀྱི་ཡོད། འོན་ཀྱང་ལམ་བར་དུ་རྟ་སྒ་རྒྱག་རོགས་དང་
རྟ་བཞོན་པ་དང་འབབ་སྐབས་སོགས་གང་སར་སྐྱོར་རོགས་བྱེད་ཀྱིན་ཡོད་པས་
མོ་ནི་བསྟན་པ་ལ་ཡིད་ཤིན་ཏུ་ཆགས་ནས་འདི་ནི་རང་གི་གཏན་གྱི་འདུན་
276ལེའུ་བཅུ་གཅིག་པ། བར་ཆད་དང་ཉེན་ཁ།
མར་ཐོབ་པའི་ཐབས་ལ་ཅི་ནས་ཀྱང་འབད་པར་བྱའོ་སྙམ་སྟེ་ཁོའི་འགྲམ་དུ་
བཅར་གང་ཐུབ་བྱེད་ཀྱིན་ཡོད་ཀྱང་བསྟན་པས་མོ་ལ་མཛའ་གཅུགས་ཀྱི་རྣམ་
འགྱུར་ཟུར་ཙམ་ཡང་སྟོན་གྱི་མེད་པ་རེད།
དེ་ལྟར་ཉིན་ཤས་སོང་བའི་རྗེས་ཁོང་གཉིས་མཉེས་ཐང་དུ་འབྱོར། དེའི་
ནུབ་མོ་ཁ་ལག་བཟས་རྗེས་སྔར་བཞིན་སོ་སོར་ཉལ། སྐལ་སྒྲོན་མར་ཉལ་རྗེས་
བསྟན་པའི་གཟུགས་བརྙན་དང་བྱེད་བབ་རྣམས་ཡིད་ལ་འཆར་ཞིང་ཡུན་རིང་
གཉིད་མ་ཁུག་པར་སེམས་ལ་འཆར་སྒོ་སྣ་ཚོགས་ཤིག་ཤར་བའི་མཐར་སེམས་སུ་
སང་ཉིན་ནི་མཉམ་དུ་འགྲོགས་པའི་ཉིན་མོ་མཐའ་མ་དེ་ཡིན་པས་དོ་ནུབ་ཀྱི་གོ་
སྐབས་བཟང་པོ་འདི་བཟུང་མ་ཐུབ་ཚེ་སླད་ནས་རེ་བ་གང་ཡང་མེད་པས་ད་ནི་
མི་ཚེ་གཅིག་གི་དོན་ཆེན་ལ་བསམས་ནས་ངོ་ཚའི་གོས་དང་ཡོངས་སུ་བྲལ་བར་
བྱས་ཏེ་གདོང་ལྤགས་མཐུག་པོའི་ངང་ཁོང་གི་བརྩེ་བ་ཐོབ་པ་མི་བྱེད་ཐབས་
མེད་ཡིན་བསམས་ཏེ་ནམ་ཕྱེད་ཙམ་ལ་མལ་ལས་ལངས་ཏེ་ཕྱུ་པ་ལ་ལྷེབ་གོན་
བརྒྱབས་ཏེ་སྦོ་ལྷུག་མར་བསྟན་པའི་སྔས་མགོར་སོང་ནས་སྐད་ཆུང་ངུས་བསྟན་
པ་ལགས་ང་ཡིན་ཞེས་བཤད་ནས་མལ་སའི་ནང་དུ་འཛུལ་བར་བརྩམས།
བསྟན་པ་ནི་བུ་མོ་དེས་རང་ལ་བཅངས་པའི་ལྷད་མེད་པའི་བརྩེ་དུང་
དང༌། སྤྱོད་ཚུལ་རྣམས་ལ་བསམས་ནས་སྙིང་རྗེ་དང་བརྩེ་བ་ཆེན་པོ་སྐྱེས་ཏེ་
དེའི་རེ་བ་ལས་རྒྱབ་ཀྱིས་ཕྱོགས་པ་སེམས་ཀྱི་མི་བཟོད་པ་ལྟ་བུར་གྱུར་ཡང༌།
རང་ཉིད་ནི་གཏན་གྲོགས་ཡོད་པའི་སྐྱེས་པ་ཞིག་ཡིན་པས་བུད་མེད་གཞན་
དང་འགྲོགས་པ་ནི་མ་རབས་ཐ་ཤལ་གྱི་སྤྱོད་པ་ལས་མ་འདས་ཁར་རང་གི་
277མཛའ་གཅུགས་ཀྱི་མི་ཚེ།
སྙིང་གྲོགས་པདྨ་ལྷ་མཛེས་ཀྱི་ཤི་གསོན་གྱི་གནས་ཚུལ་ཡང་མི་ཤེས་པའི་གནས་
སྐབས་འདི་ལྟ་བུར་སྐལ་སྒྲོན་གྱི་འདོད་པ་བསྐོང་ཐབས་ཡེ་ནས་མེད་པས་ད་ནི་
ཐབས་མཁས་ཀྱི་སྒོ་ནས་འདིའི་བསམ་པ་ལྡོག་པར་བྱའོ་བསམས་ནས་བཤད་
པ། སྐལ་སྒྲོན་ལགས། ཁྱེད་འདི་འདྲ་རྩ་བ་ནས་མ་མཛད། ཁྱེད་ཀྱིས་ང་ལ་
ལྷད་མེད་ཀྱི་བརྩེ་དུང་ཞིག་བཅངས་ནས་ངའི་སར་ཕེབས་པས་ངའི་སེམས་ལ་
བརྗོད་མི་ཤེས་པའི་ཚོར་བ་ཞིག་བྱུང༌། འོན་ཀྱང་ང་ནི་གཏན་གྲོགས་ཡོད་པའི་
མི་ཞིག་ཡིན་ལ་སྙིང་གྲོགས་ཁོང་ཡང་ཤི་གསོན་གང་བྱུང་མི་ཤེས་པའི་སེམས་
སྡུག་གི་ངང་དུ་གནས་ཡོད་པས་འདི་འདྲ་ཡིད་ལ་ཡང་མི་དྲན། ལར་ནས་གལ་
ཏེ་ཁོང་གསོན་པོར་གནས་ཡོད་ན་ནི་ཁོང་དང་བྲལ་ཐབས་རྩ་བ་ནས་མེད་པ་
དང་། གལ་ཏེ་ཁོང་གསོན་པོར་གནས་མེད་ན་ནི་ང་མི་ཚེ་འདིར་ཆོས་ཤིག་བྱེད་
པ་ལས་འཇིག་རྟེན་པའི་འཚོ་བ་སྐྱེལ་འདོད་དེ་བས་ཀྱང་མེད་པས་ཁྱེད་དང་
འགྲོགས་ཐབས་ཡེ་ནས་མེད། ཁྱེད་ནི་མཛེས་སྡུག་ལང་ཚོའི་དཔལ་གྱིས་ཕྱུག་པ་
ལྷ་ཡི་སྲས་མོ་མི་ཡུལ་དུ་བྱོན་པ་ལྟར་མཛེས་ཤིང་། ན་ཚོད་ཀྱང་མེ་ཏོག་ཁ་བྱེ་
མ་ཐག་པ་འདི་ལྟ་བུ་ཡིན་པས་ཁྱེད་ཀྱི་ཐུགས་ལ་བབས་པའི་སྐྱེས་པ་མང་པོའི་
ཡིད་ཀྱི་བརྟན་པ་ཅིག་ཅར་དུ་འཕྲོག་ངེས་ལགས་ན་ཁྱེད་ལྟ་བུར་ང་ལས་ལྷག་
པའི་སྐྱེས་པ་ཞིག་མི་རྙེད་པ་ག་ལ་སྲིད། དེས་ན་ཁྱེད་ནས་ང་དང་འགྲོགས་རྒྱུའི་
དགོངས་པ་འདི་རྩ་པ་ནས་མ་བཞེས་ཤིག ང་ལྟ་བུ་ཐུགས་ལ་འཇོག་རིན་རྩ་བ་
ནས་མེད་པས་ད་ནི་ཕར་རང་གནས་སུ་གཟིམ་པར་ཕེབས་ཤིག ཕྱོགས་གང་
ནས་བསམས་ཀྱང་ང་རང་གཉིས་གཏན་གྲོགས་ཡོང་ཐབས་རྩ་བ་ནས་མེད་པ་
278ལེའུ་བཅུ་གཅིག་པ། བར་ཆད་དང་ཉེན་ཁ།
ལས་ངས་ཁྱེད་ལ་བརྩེ་བ་མེད་པ་དེ་འདྲ་རྩ་བ་མིན། སྐུ་མཁྱེན། ཐུགས་སེམས་
མ་ཕམ་ཞིག ང་གཉིས་ནི་རྐྱེན་ངན་གྱི་ནང་དུ་འཕྲད་པའི་གྲོགས་པོ་ཞིག་ཡིན་
པས་རྗེས་སུ་གཅེན་གཅུང་ལྟ་བུའི་བརྩེ་བ་མི་ལྷོད་པ་ཞུས་ཆོག་ཅེས་བཤད་ནས་
མགོ་བོ་མལ་ཆས་ཀྱིས་བཏུམས་ནས་བསྡད་དེ་ཁ་ཡ་མ་བྱས།
སྐལ་སྒྲོན་གྱིས་ཡང་བསྐྱར་བསྟན་པ་ལགས་ཞེས་འབོད་ནས་སྐད་ཆ་
ཞིག་ཤོད་པར་འདོད་ཀྱང་བསྟན་པས་སྔར་བཞིན་མགོ་བོ་བཏུམས་ནས་ཁ་
ཡ་མ་བྱས་སྟབས་སྐལ་སྒྲོན་ནི་ངོ་ཚ་བ་དང༌། ཁ་སྐྱེངས་པ། སེམས་ཕམ་པ་
བཅས་འགྲན་པ་བཞིན་དུ་གྱུར་ཏེ་ག་ལེར་ཡར་ལངས་ནས་གོམ་སྟབས་ཀྱང་
ཁྱོར་བཞིན་དུ་ལེ་ལོའི་ངང་རང་གནས་སུ་སོང་སྟེ་མལ་གྱི་ནང་མགོ་བོ་བཏུམས་
ནས་ཡུན་རིང་ཙམ་ངུས།
མཛེས་ཆོས་དང༌། གཅེས་པར་འོས་པའི་རྣམ་འགྱུར་དང་། བྱེད་བབ་སོགས་རེ་
རེ་བཞིན་ཡིད་ལ་འཁོར་ཞིང༌། རང་གིས་མོའི་འདོད་པ་བསྐོང་ཐབས་མ་བྱུང་
བས་མོ་ལ་སེམས་སྡུག་ཆེན་པོ་བཟོས་སོང་བསམས་ཏེ་སྙིང་བརྩེ་བའི་བསམ་
པ་སོགས་འཆར་སྒོ་རྫོགས་རྒྱུ་མེད་པ་ཞིག་འཆར་ཞིང་གཉིད་ཡེ་ནས་མ་ཁུག
སྐལ་སྒྲོན་རང་གནས་སུ་ཉལ་བར་ཕྱིན་རྗེས་བསྟན་པ་ནི་སྐལ་སྒྲོན་གྱི་
ནམ་ལངས་ལ་ཉེ་བའི་ཚེ་གཞི་ནས་གཉིད་ཁུག་སྟེ་ཉི་མ་མ་ཤར་བར་གཉིད་
ལ་ཤོར། གཉིད་སད་སྐབས་ཉི་མ་ཡང་ཤར་བ་ཤེས་རྗེས་བསྟན་པའི་སེམས་ལ་
ད་ནི་ཚ་ཕོག་རྒྱག་པའི་དུས་ལ་སླེབས་ཟིན་པས་འདི་གར་ཁ་ལག་བཟས་ནས་
ཐོན་རྒྱུ་ལས་བྱ་ཐབས་མེད་བསམས་ཏེ་གནས་ཚང་ལ་ཇ་ཞིག་སྐོལ་རོགས་ཞེས་
279མཛའ་གཅུགས་ཀྱི་མི་ཚེ།
བཤད་ནས་ཁོང་གཉིས་ཞོགས་ཟས་བཟས། བསྟན་པས་སྐལ་སྒྲོན་གྱི་གདོང་ལ་
ལྟ་སྐབས་མོའི་མིག་གཉིས་སྐྲངས་ཡོད་པ་མཐོང་ནས་ཤིན་ཏུ་ཡ་ང་བའི་རྣམ་པ་
ཞིག་མཐོང་སྟེ་སྙིང་རྗེ་ཆེན་པོ་ཞིག་བསྐྱེད་ཀྱང་སེམས་སྡུག་གསོ་བའི་སྐད་ཆ་
ནི་ཅི་ཤོད་འདི་ཤོད་མེད་པས་ཇ་བླུག་སྟེ་མཆོད་དང་ཟེར་བ་ཙམ་ལས་གཞན་
ནི་བྱེད་ཐབས་ཡེ་ནས་མ་བྱུང་། མོ་ནི་རང་གི་མདང་ནུབ་ཀྱི་བྱེད་བབ་དང༌།
བསྟན་པས་བཤད་པའི་སྐད་ཆ་སོགས་དྲན་ནས་ཤིན་ཏུ་སྐྱེངས་ཏེ་མགོ་བོ་དུད་
དེ་སྡོད་པ་ལས་བསྟན་པའི་གདོང་ལ་ཡང་ལྟ་མ་ནུས་པ་མ་ཟད། སྐད་ཆ་ཡང་
ཤོད་མི་ཕོད་པའི་ངང་ཞོགས་ཟས་མིད་པར་འགྲོ་དཀའ་བ་ཞིག་བྱུང༌། ཞོགས་
ཟས་བཟས་ཚར་ནས་ཁོང་གཉིས་དེ་ནས་ཐོན།
མཉེས་ཐང་ནས་ཐོ་རེངས་ལ་ཐོན་ཐུབ་ཚེ་དགོང་དྲོ་ལྷ་སར་འབྱོར་གྱི་
ཡོད་ཀྱང་དེ་ཉིན་ཞོགས་པ་མཉེས་ཐང་ནས་ཐོན་པ་ཕྱི་དྲགས་པའི་དབང་གིས་
སྒང་གྲོང་ཚོར་འབྱོར་སྐབས་ཉི་མ་བཞུད་ལ་ཉེ་བར་གྱུར་པས་ལྷ་སར་འབྱོར་
ཐབས་མེད་པར་བརྟེན་ཁོང་གཉིས་སྒང་དུ་གནས་ཚང་གཡར་ནས་ཞག་སྡོད་
བྱེད་དགོས་བྱུང༌།
ཉིན་གཉིས་པའི་ཞོགས་པ་ཁོང་གཉིས་སྒང་ནས་ཐོན། དེ་ཉིན་ནི་པདྨ་ལྷ་
མཛེས་འབྲས་སྤུངས་སུ་བླ་མ་མཇལ་ནས་ཉིན་གསུམ་སོང་བའི་ཉིན་མོ་དེ་ཡིན་
ཞིང༌། ཉིན་དེའི་ཞོགས་པ་པདྨ་ལྷ་མཛེས་ཀྱིས་ཕ་མ་གཉིས་ལ་སྐྲ་ཕུད་འབུལ་དུ་
འགྲོ་རྒྱུ་ཡིན་ཚུལ་མཐར་སྐྱེལ་བྱས་ཏེ་ཉིན་གསུམ་གྱི་གོང་དུ་བླ་མས་གསུངས་
པ་ལྟར་བཙུན་ཆས་ཆ་ཚང་ཞིག་ཀྱང་ཉོ་རུ་བཅུག་སྟེ་སྤྱི་གཙུག་ཏུ་སྐྲ་ཕུད་རྫོབ་
280ལེའུ་བཅུ་གཅིག་པ། བར་ཆད་དང་ཉེན་ཁ།
ཙམ་གཅིག་མ་གཏོགས་གཞན་རྣམས་བཞར་ཏེ་བཙུན་མའི་ཆས་སུ་ཞུགས་ནས་
ཕ་མ་གཉིས་དང་བཅས་ཏེ་འབྲས་སྤུངས་དགོན་པར་སྐྲ་ཕུད་འབུལ་བར་ཐོན།
བསྟན་པ་བློ་བཟང་དང་སྐལ་སྒྲོན་གཉིས་ནི་སྒང་གྲོང་ཚོ་ནས་ཞོགས་
པ་སྔ་ཙམ་ལངས་ནས་ཐོན་པས་ཉིན་གུང་ཙམ་ལ་འབྲས་སྤུངས་དགོན་གཤམ་
དུ་འབྱོར། འདམ་བག་གྲོང་ཚོའི་གཤམ་དུ་སླེབས་སྐབས་ལྷ་སའི་ཕྱོགས་ནས་
རྟ་བཞོན་པའི་མི་འགའ་ཞིག་ཡོང་བའི་མདུན་དུ་ཕུན་ཚོགས་དཔལ་འབར་གྱི་
བསམ་གྲུབ་འདྲ་བའི་མི་ཞིག་ཡོད་པ་མཐོང་ནས་བསྟན་པས་དེ་ཚོའི་མདུན་
དུ་ཕྱིན་པས་དེ་ནི་བསམ་གྲུབ་ཡིན་པ་དང་མི་གཞན་དེ་ཚོའི་ཁྲོད་དུ་པདྨ་ལྷ་
མཛེས་ཀྱི་ཕ་མ་གཉིས་ཀྱང་ཡོད་པ་མཐོང་བས་རྟ་ལས་བབས་ཏེ་ལྷ་མཛེས་
ལགས་གང་དུ་ཡོད་དམ་ཞེས་དྲིས། ཁོང་ཚོས་ཀྱང་བསྟན་པ་མཐོང་ནས་
དགའ་ཚོར་ཆེན་པོ་བྱུང་ཞིང་བཙུན་མ་ཞིག་ལ་མཛུབ་མོ་བཙུགས། པདྨ་ལྷ་
མཛེས་ཀྱང་རྟ་ལས་མཆོངས་ནས་བསྟན་པའི་མདུན་དུ་རྒྱུག་པས་བསྟན་པས་
མོ་ངོ་མ་ཤེས་པར་གོམ་པ་གང་ཕྱིར་བཤིག་བྱས། པདྨ་མ་ལྷ་མཛེས་ཀྱིས་བསྟན་
པ་ལགས་ང་ལྷ་མཛེས་ཡིན་ཞེས་བརྗོད་ནས་ཁོ་ལ་འཐམས་ནས་ངུས། བསྟན་
པ་ནི་འདི་འདྲ་རྨི་ལམ་མིན་ནམ་སྙམ་སྟེ་རང་གི་མཛུབ་མོར་སོ་ཞིག་བརྒྱབས་
པས་རྨི་ལམ་མ་ཡིན་པ་ཚོར་ནས་སྐད་ཆེན་པོས་ལྷ་མཛེས་ལགས་ཁྱེད་རང་
འདི་འདྲ་གང་གནང་བ་ཡིན་ནམ། སྨྱོ་བ་མ་ཡིན་ནམ་ཞེས་དྲིས་པས་མོས་ཉིན་
གྲངས་དེ་ཙམ་གྱི་རིང་ཁྱེད་རང་མཐོང་རྒྱུ་མེད་པར་བརྟེན་ད་ནི་ཁྱེད་གསོན་
པོར་བཞུགས་མེད་པ་རེད་བསམས་ནས་བཙུན་མ་བྱེད་རྒྱུར་སེམས་ཐག་བཅད་
281མཛའ་གཅུགས་ཀྱི་མི་ཚེ།
པ་ཡིན་ཀྱང་ད་ལྟ་འདི་རུ་ཐུག་པ་འདི་རྨི་ལམ་མ་ཡིན་ནམ། ཁྱེད་ཀྱིས་ང་ལ་
སེན་འཐོག་ཅིག་བསྐྱོན་དང་ཞེས་བཤད་ཅིང་བསྟན་པས་ཀྱང་མོས་བཤད་པ་
ལྟར་སེན་འཐོག་ཅིག་བརྒྱབས་པས་མོས་ཨ་ཚ་ཞེས་སྐད་ཤོར་ཞིང་། དགའ་བ་
ལ་རྨི་ལམ་ཡིན་མི་འདུག་ཅེས་བཤད།
སྐབས་དེར་ནང་མི་གཞན་ཚོ་ཡང་ཁོང་གཉིས་ལ་བསྐོར་ནས་གནས་
ཚུལ་ཇི་བྱུང་སོགས་སྐད་ཆ་འདྲི་བར་སྔོན་དུ་ཕྱོགས་པའི་ཚེ་སྐལ་སྒྲོན་ཡང་རྟ་
ལས་བབས་ཏེ་ཁོང་ཚོའི་འགྲམ་དུ་ཡོང་བས་ཚང་མ་མོ་ལ་བལྟས་ནས་མོ་སུ་
ཡིན་དང་། མོ་དང་བསྟན་པ་བློ་བཟང་དབར་གྱི་འབྲེལ་བ་གང་ཡིན་སོགས་ཀྱི་
ཐད་ལ་འཆར་སྒོ་སྣ་ཚོགས་ཤིག་བྱུང་ནས་ཡུད་ཙམ་རིང་ཚང་མའི་མིག་སྐལ་
སྒྲོན་ལ་བལྟས་ཏེ་སྨྲ་བ་མེད་པར་ལུས།
སྐབས་དེར་པདྨ་ལྷ་མཛེས་ཀྱི་སེམས་སུ་བུ་མོ་མཛེས་མ་འདི་འདྲ་ཞིག་
བསྟན་པ་དང་མཉམ་དུ་ཡོང་བ་འདི་ནི་ཡག་རྟགས་ཤིག་མ་ཡིན་པར་འདི་ནི་
བསྟན་པའི་སྙིང་སྡུག་ཅིག་ཡིན་པ་གོར་མ་ཆགས་བསམས་ཤིང༌། སེམས་ལ་མི་
བཟོད་པའི་སྡུག་བསྔལ་ཞིག་བྱུང་བའི་ཐོག་ཉིན་ཤས་རིང་བསྟན་པ་དང་བྲལ་
བའི་སེམས་སྡུག་གིས་མནར་ཏེ་ཟས་བཅུད་མལ་གཉིད་དང་བྲལ་བར་གནས་
མུས་ཡིན་པས་ལུས་ཀྱི་སྟོབས་ཉམས་པ་སོགས་ཀྱི་རྐྱེན་མང་པོ་ཞིག་འཛོམས་
པའི་དབང་གིས་དེ་གར་དྲན་མེད་དུ་བརྒྱལ།
བསྟན་པས་མོ་ཡར་སྐྱོར་ནས་མགོ་བོ་པང་དུ་བླངས་ནས་དཀྲུག་དཀྲུག་
བྱས། དེར་འདུས་གཞན་ཚོས་ཀྱང་དངངས་འཚབ་ཆེན་པོའི་ངང་ལྷ་མཛེས་
282ལེའུ་བཅུ་གཅིག་པ། བར་ཆད་དང་ཉེན་ཁ།
ཀྱི་ལག་པ་སོགས་ནས་བཟུང་སྟེ་ཕར་འཐེན་ཚུར་འཐེན་བྱས་ཀྱང་དྲན་པ་མ་
གསོས་པའི་ཐོག་མཆུ་ཡང་སྔོན་པོར་གྱུར་པས་ཚང་མ་དངངས་འཚབ་ཤིན་
ཏུ་ཆེན་པོ་བྱུང་སྟེ་འགའ་རེས་མོའི་ལག་པ་འཕུར་བ་དང་འགའ་རེས་ངོ་ལ་ཆུ་
གཏོར་བ་སོགས་བྱས་པས་མོ་གཞི་ནས་དྲན་པ་གསོས། པདྨ་ལྷ་མཛེས་ནི་རང་
ཉིད་དྲན་པ་གསོས་པའི་སྐབས་བསྟན་པའི་པང་དུ་ཡོད་པ་ཤེས་ནས་ཁོང་ཁྲོའི་
ངང་ཡར་ཧོབ་ལངས་བརྒྱབས་ཏེ་ཁྲེལ་མེད་ཁྱོད་ཕར་རྒྱུག་ཅིག་ཅེས་བཤད་
ནས་འབུད་རྒྱག་ཅིག་བརྒྱབས་ཏེ་རང་གི་ཨ་མའི་མདུན་དུ་ཕྱིན་ནས་ཁོང་ལ་
འཐམས་ཏེ་ཨ་མ་ལགས། བུ་མོ་བསོད་མེད་མ་ངའི་ལས་དབང་ལ་གཟིགས་
དང༌། གཏན་གྲོགས་ཁྲེལ་མེད་འདི་འདྲ་ཞིག་དང་འཕྲད་སོང་ཞེས་བཤད་དེ་
ངུས། སྐབས་དེར་ཕུན་ཚོགས་དཔལ་འབར་གྱི་ཡབ་ཆེན་དེའི་སེམས་སུའང་
བསྟན་པ་དང་མཉམ་དུ་ཡོད་པའི་བུ་མོ་དེ་བསྟན་པའི་སྙིང་སྡུག་ཅིག་ཡིན་
པ་གོར་མ་ཆགས་བསམས་ཏེ་ཁོང་ཁྲོ་ཆེན་པོ་ལངས་ཏེ་ཕྱོགས་སྤང་ཁྱོད། སྤྱོད་
ངན་དེ་ཙམ་བྱས་ནས་ད་དུང་ང་ཚོའི་འགྲམ་དུ་སྤྱོད་ངན་ངོ་སོར་འཁྱེར་ནས་
ཡོང་ཕོད་པ་ངོ་མི་ཚ་འམ་ཞེས་བརྗོད་པ་དང་། ཡང་བསམ་གྲུབ་དང་ཆོས་
འཕེལ་གཉིས་འབོད་ནས་ངོ་ཚ་ཁྲེལ་གཞུང་མེད་པའི་མི་ངན་འདི་རོ་འདྲ་བ་
ཞིག་རྡུངས་ཤིག་ཅེས་བཤད་པས་བསམ་གྲུབ་ཀྱིས་བསྟན་པའི་བྲང་ནས་བཟུང་
སྟེ་རྡུང་རྩིས་བྱས་པས་བསྟན་པ་ནི་ད་གཟོད་གཞི་ནས་སྐལ་སྒྲོན་མཉམ་དུ་ཡོད་
པའི་རྐྱེན་གྱིས་གོ་ནོར་ཐེབས་པ་ཤེས་ཏེ་སྐད་ཆེན་པོས་ཏོག་ཙམ་སྒུགས་དང་།
ང་ལ་སྐད་ཆ་ཞིག་ཤོད་རྒྱུ་ཡོད་ཅེས་བཤད་པས་བསམ་གྲུབ་ཀྱང་ཁོ་རྡུང་འདོད་
283མཛའ་གཅུགས་ཀྱི་མི་ཚེ།
མེད་པས་ལག་པ་གློད། བསྟན་པས་ལྷ་མཛེས་ཀྱི་འགྲམ་དུ་ཕྱིན་ནས་ལྷ་མཛེས་
ལགས་ཁྱེད་ཀྱིས་གོ་ནོར་ཐེབས་པ་རེད། བུ་མོ་འདི་ནི་འགྲུལ་རོགས་བྱས་ཏེ་
འོང་པ་ལས་ང་གཉིས་བར་མཛའ་གཅུགས་ཀྱི་འབྲེལ་བ་རྩ་བ་ནས་མེད་ངེས་
དཀོན་མཆོག་དཔང་འཛུགས་ཡིན་ཅེས་བཤད་ཀྱང་ལྷ་མཛེས་ནི་ཁོ་ལ་རྒྱབ་
སློག་ནས་ད་དུང་ངུ་བཞིན་སྡོད་པ་ལས་ཁ་ཡ་ཙམ་མི་བྱེད།
སྐབས་དེར་སྐལ་སྒྲོན་ནི་སེམས་འཚབ་དང་འཇིགས་སྐྲག་འགྲན་པ་
བཞིན་བྱུང་ནས་སེམས་སུ་རྙོག་གྲ་འདི་ང་རང་གིས་བཟོས་པ་ཞིག་ཡིན་པས་
ད་ནི་གསལ་བཤད་ཅིག་མ་བྱས་པར་སྡོད་ཐབས་བྲལ་སོང་སྙམ་ནས་ལྷ་མཛེས་
ཀྱི་མདུན་དུ་འོངས་ཏེ་ལག་གཉིས་ཐལ་མོ་སྦྱར་ནས། སྲས་མོའི་སྐུ་ཞབས། ཁྱེད་
ཀྱིས་གོ་ནོར་ཐེབས་སོང༌། ང་ནི་ཁོང་དང་མཉམ་དུ་འགྲུལ་རོགས་བྱས་ཏེ་ཁྲིད་
རོགས་གནང་ཞེས་ཞུས་ཏེ་འོངས་པ་མ་གཏོགས་ཁོང་དང་འབྲེལ་བ་གཞན་
གང་ཡང་མེད། ང་ལྟ་བུའི་བུ་མོ་ཞིག་གི་ངོས་ནས་བཤད་ན་ཁོང་ལྟ་བུའི་གཟི་
བརྗིད་ལྡན་པའི་སྐྱེས་པ་ཞིག་ལ་སེམས་ཤོར་བ་ནི་སྲིད་ཀྱང་ཁོང་ནི་ཕོ་རབ་
བཟང་པོའི་ངང་ཚུལ་དང་ལྡན་པ་ཞིག་ཡིན་པས་ང་གཉིས་བར་ལ་བརྩེ་དུང་
གི་འབྲེལ་བ་རྩ་བ་ནས་མེད་ངེས་ཡིན་པས་མནའ་འཕེར་བ་ཡོད། གལ་སྲིད་
ང་གཉིས་ཀྱི་བར་ལ་ཚུལ་མིན་འབྲེལ་བ་འདྲ་བྱུང་ཡོད་ན་ནི་བུ་མོ་ང་ས་འདི་ག་
རང་དུ་ཁྲག་སྐྱུག་ནས་ཤི་བ་ཤོག་ཅིག་ཅེས་བརྗོད་པས་ལྷ་མཛེས་གཞི་ནས་ཡིད་
ཆེས་ཏེ་བསྟན་པའི་སར་ཡོང་ནས་ཁོ་ལ་འཐམས་ཤིང་ཡང་བསྐྱར་ངུས། ཡབ་
ཆེན་སོགས་ནང་མི་གཞན་རྣམས་ཀྱང་གཞི་ནས་ཡིད་ཆེས་ཤིང་བློ་ལྷོད་ལ་བབ།
284ལེའུ་བཅུ་གཅིག་པ། བར་ཆད་དང་ཉེན་ཁ།
སྐབས་དེར་བསམ་གྲུབ་ཀྱིས་ད་ནི་སྡུག་པོའི་སྐྱིད་པོ་ཟེར་བ་འདི་ཡིན་
པས་མཉེས་ཚོར་མཛོད་ལ་འདིར་ཀ་ཀོར་བྱས་ནས་མ་བཞུགས་པར་ཐུགས་སྤྲོ་
པོའི་ངང་གཟིམ་ཁང་དུ་ལོག་ཕེབས་ན་མི་དགའ་འམ་ཞེས་བརྗོད། ཡང་ཡབ་
ཆེན་གྱིས་ད་ལྟ་ལོག་ན་ག་ནས་འགྲིག ང་ཚོ་དེ་རིང་ཆེད་མངགས་བུ་མོའི་སྐྲ་
ཕུད་འབུལ་བར་ཡོང་བ་ཡིན་པས་སྔོན་ལ་འབྲས་སྤུངས་དགོན་དུ་བུ་མོའི་སྐྲ་
ཕུད་འབུལ་བར་འགྲོ་མི་དགོས་སམ་ཞེས་བཤད་པས་ལྷ་མཛེས་ཀྱི་ཨ་མས་ཀྱང་
དེ་ཀུ་རེ་ཡིན་པ་ཤེས་ཏེ། ཨོ། རེད་རེད་ངས་རྦད་དེ་བརྗེད་པ་རེད། ད་ང་ཚོ་
འདིར་སླེབས་ཚར་ནས་སྔོན་ལ་འབྲས་སྤུངས་ལ་འགྲོ། བུ་མོ། ད་སྐྲ་ཕུད་འབུལ་
རྒྱུ་ཡིན་ནམ་ཞེས་བཤད་པས་ལྷ་མཛེས་ཀྱིས་མགོ་དཀྲུག་དཀྲུག་བྱས་ནས་ངོ་
ཚ་བ་དང་། ཁ་སྐྱེངས་ཀྱི་རྣམ་པ་དང་བཅས་ཏེ་པཱ་ལགས་དང་ཨ་མ་ལགས་
ནི་ང་ལ་འཕྱ་སྨོད་དེ་འདྲ་མ་གནང་དང་། ད་ང་ཚོ་ལོག་ཕེབས་དོ་ཞེས་བཤད་
དེ་སྐྲ་ཕུད་འབུལ་རྒྱུ་ལྟ་ཅི་ཆོས་མཇལ་དུའང་འགྲོ་འདོད་མི་བྱེད་པར་ས་དེ་ག་
ནས་ཤར་རྒྱག་ལོག་འདོད་བྱས་པས་ཚང་མ་བགད་ཆུང་ཤོར་བཞིན་དུ་དེ་ནས་
ཕྱིར་ལོག་ཅིང་ལྷ་སར་སླེབས་ནས་སྐལ་སྒྲོན་ཡང་རང་གི་ཕ་མའི་སར་བསྐྱལ།
དེའི་དགོང་དྲོ་མཛའ་གཅུགས་ཟུང་དེ་མ་ཤི་གསོན་ཕྲད་བྱུང་བའི་དགའ་
སྟོན་དུ་ཚོམས་ཆེན་གྱི་ནང་དུ་འཛོམས་ཏེ་ཞིམ་པའི་ཟས་དང་ཇ་ཆང་སོགས་
ལ་ལོངས་སྤྱད་ནས་དགའ་སྤྲོའི་དཔལ་ལ་རོལ། ནང་མི་རྣམས་ཆང་གིས་མྱོས་
ཏེ་གླུ་གར་ལ་རོལ་བའི་ཚེ་པདྨ་ལྷ་མཛེས་ཀྱིས་མིག་བསྟན་པ་ལ་གཏད་ནས་
ལག་འདོགས་ཆུ་ཚོད་ལ་ལྟ་ཙམ་བྱེད་ཁུལ་བྱས་ཏེ་ཚོམས་ཆེན་ནས་ཕྱིར་དོན་
285མཛའ་གཅུགས་ཀྱི་མི་ཆེ།
པས་བསྟན་པ་ཡང་ཡུད་ཙམ་གྱི་རྗེས་སུ་དེ་ནས་དོན་ཏེ་ཉལ་ཁང་དུ་ཕྲིན་པས་
ལྷ་མཛེས་ཀྱིས་མལ་ཆས་བཟོས་ཏེ་བསྒུགས་ནས་བསྡད་ཡོད་པ་རེད། པདྨ་ལྟ་
མཛེས་ཀྱི་ད་ནི་འཕྱི་པོ་ཆགས་ཟིན་འདུག གཟིམས་ན་མི་དགའ་འམ་བྱས་པས་
བསྟན་པས་ང་གང་དུ་ཉལ་དགོས་རེད་དམ་ཞེས་བཤད། ལྷ་མཛེས་ཀྱིས་ཁྱེད་
རང་གང་གསུང་གི་ཡོད་དམ། (འདི་རུ་མ་གཟིམ་ན་གང་དུ་གཟིམ་རྒྱུ་ཡིན་ནམ་
ཞེས་བཤད། བསྟན་པས་ང་འདི་རུ་བཙུན་མ་ཞིག་དང་མཉམ་དུ་ཉལ་དགོས་
རེད་དམ་ཞེས་བཤད། ལྷ་མཛེས་ཀྱིས་གཞི་ནས་ཀུ་རེ་ཡིན་པ་ཤེས་ཏེ་བསྟན་པ་
ལ་གཅིག་བཞུས་ནས་རང་གི་མགོ་ལ་འཕུར་ཙམ་བྱས་ཏེ་ཁྱེད་རང་ནི་དེ་འདྲའི་
སྡུག་པ་ལ་ཨང་། ང་མགོ་རིལ་བཟོས་ཀྱང་སྐྲ་ཕུད་ནི་ཕུལ་མེད། རབ་བྱུང་ནི་སྒྲུབ་
མེད་ཅེས་བཤད་དེ་ཁོའི་སྐེ་ལ་འཁྱུད་ནས་འོ་ཞིག་བྱས། བསྟན་པས་ཨ་ཙི་ཀུ་
རེ་ཡིན། འོན་ཀྱང་མགོ་རིལ་པད་རྡོག་ཅིག་དང་མཉམ་དུ་ཉལ་ན་བཙུན་མ་སྐྱ་
ཕབ་པའི་ཉེས་པ་མི་ཡོང་ངམ་བསམས་ཏེ་བློ་བདེ་པོ་རང་ཡོང་བ་མི་འདུག་ཅེས་
བཤད་པས་ལྷ་མཛེས་ཀྱིས་ཁྱེད་རང་ལ་སྡུག་པ་ཁོ་ན་ལས་གསུང་རྒྱུ་མི་འདུག
སྡོམ་པ་ཞུས་མེད་པ་ལ་སྐྱ་བབ་རྒྱུ་ག་ལ་ཡོད། འོ་ན་མགོ་ལ་སྐྲ་མ་སྐྱེས་ཀྱི་བར་དུ་
ལོག་བཀར་སོ་སོར་ཉལ་རྒྱུ་ཡིན་ནམ་ཞེས་སོགས་ཀུ་རེའི་ཚིག་འགའ་ཤོད་བཞིན་
དུ་མལ་དུ་ཞུགས་ཤིང་རྩེ་དགའི་བདེ་བ་ལ་མངོན་པར་ཞུགས་སོ། །
ཉིན་གཉིས་པར་བསྟན་པ་ཡང་དགེ་རྒན་དང་སྲུ་མོ་མཇལ་བཪ་ཕྱིན་
ཞིང༌། ལྷ་ས་ཁུལ་དུ་མཆོད་མཇལ་ཞུས་རྗེས་ཉིན་གསུམ་གྱི་རྗེས་སུ་ཚང་མ་
དགའ་དགའ་སྤྲོ་སྤྲོའི་ངང་སྟག་ལུང་དུ་ལོག་གོ། །།
286ལེའུ་བཅུ་གཅིག་པ། བར་ཆད་དང་ཉེན་ཁ།
དགའ་སྡང་བདེ་སྡུག་ང་རྒྱལ་ཕྲག་དོག་སོགས། །
སྣ་ཚོགས་གར་གྱིས་རོལ་བའི་མི་ཡུལ་འདིའི། །
གར་དགུའི་ཉམས་ཀྱི་གཟིགས་མོ་མཐོང་བའི་ཚེ།།
སྐྱིད་ལ་སྡུག་པའི་ཚོར་བ་སྣ་ཚོགས་ཤིག །
སེམས་ཀྱི་མེ་ལོང་གཙང་མའི་ངོས་སུ་འཆར། །
མི་རྟག་རྟག་པར་འཛིན་དང་སྡུག་བསྔལ་བ། །
བདེ་བར་འཛིན་པའི་དབང་གིས་དུས་རྟག་ཏུ། །
སུ་ཡང་འབད་པ་བདེ་བའི་དོན་ཡིན་ཀྱང༌། །
འབྲས་བུ་སྡུག་བསྔལ་འབྱུང་བ་འཁོར་བའི་གཤིས། །
བསམ་ཤིང་འཁོར་བ་འདི་ལ་སྐྱོ་བ་ཞིག །
སྐྱེས་ནས་དེ་ལས་ཐར་བའི་ཐབས་དམ་པ། །
འཚོལ་ལ་འབད་པར་རིགས་ཀྱང་དེ་ལྟ་དཀོན། །
ང་རྒྱལ་ཕྲག་དོག་རང་རྒྱལ་གཞན་ཕམ་གྱི། །
བློ་གྲོས་ལས་བྱུང་གནག་སེམས་གནོད་སེམས་དང༌། །
རྫུན་དང་ཕྲ་མ་ལ་སོགས་གནས་འདི་རུ། །
མ་བཞུགས་གཞན་དུ་གཤེགས་ན་དགའ་བ་ལ།།
ཁྲེལ་དང་ངོ་ཚ་ཤེས་དང་བྱམས་སྙིང་དང་། །
བཟོད་དང་བརྩོན་འགྲུས་གཞན་ཕན་ལྷག་བསམ་བཅས། །
287མཛའ་གཅུགས་ཀྱི་མི་ཚེ།
ས་ཆེན་འདི་ཡི་མགྲོན་དུ་འགུགས་ཐུབ་ན། །
གནས་འདི་བདེ་ཆེན་ཞིང་དུ་མི་འགྱུར་རམ། །
ཞེས་མཇུག་བསྡུའི་ཚིག་དང་བཅས་ཏེ་མཛའ་གཅུགས་ཀྱི་མི་ཚེ་ཞེས་པའི་
སྒྲུང་གི་མཇུག་རྫོགས་པར་བྱས་སོ།། །།
288མཛའ་གཅུགས་ཀྱི་མི་ཚེ།
རྩོམ་པ་པོ།
རྡོ་དགོན་གསང་བདག་རྡོ་རྗེ།
རྩོམ་སྒྲིག་འགན་འཁུར་བ།
རྐང་བཙུགས།
པར་ཞུས་འགན་འཁུར་བ།
ཉི་མ་ཆུང་བདག
བར་བཅུག་རི་མོ་བ།
ཐུབ་བསྟན་བྱམས་པ།
མདུན་ཤོག་མཛེས་འཆོས་པ། ནོར་བཟང་བཀྲ་ཤིས།
པར་འདེབས་འགན་འཁུར་བ། བཀྲ་ཤིས་བསམ་གྲུབ།
དཔེ་སྐྲུན་འགྲེམས་སྤེལ་ཚན་པ།
བོད་ལྗོངས་མི་དམངས་དཔེ་སྐྲུན་ཁང་།
པར་འདེབས་ཚན་པ།
དེབ་ཚད།
(ལྷ་ས་གླིང་སྐོར་བྱང་ལམ་སྒོ་ཨང་20པ།)
བོད་ལྗོངས་རི་ཆུ་པར་འདེབས་ལག་རྩལ་ཚད་ཡོད་ཀུང་སི།
787×9601/16
པར་ཤོག
18.625
ཡིག་གྲངས།
13.2
པར་གཞི།
པར་ཐེངས།
2020ལོའི་ཟླ་4པར་པར་གཞི་1བསྒྲིགས།
2020ལོའི་ཟླ་5པར་པར་ཐེངས་2བཏབ།
པར་གྲངས།
2,001-7,000
དཔེ་རྟགས།
ISBN978-7-223-06442-2
རིན་གོང༌།
སྒོར་32.00
པར་གཞི་སྒེར་བདག་ཡིན་པས་འདྲ་བཅོས ་པར་འདེབས་མི་ཆོགXZCB
རྩོམ་སྒྲིག་འགན་འཁུར་བ། རྐང་བཙུགས།
པར་འདེབས་འགན་འཁུར་བ། བཀྲ་ཤིས་བསམ་གྲུབ།
མདུན་ཤོག་མཛེས་འཆོས་པ། ནོར་བཟང་བཀྲ་ཤིས།
ISBN 978-7-223-06442-2
9787223 064422">
E: 32.007LE